肉：〔古文〕宍《唐韻》如六切《集韻》《韻會》《正韻》而六切，𠀤音衄。《說文》胾肉，象形。本書作𠕎。《易·噬嗑》噬乾肉。《禮·孔子閒居》觴酒豆肉。《左傳·莊十年》肉食者鄙。《管子·水地篇》五藏已具，而後生肉。《又》心生肉。五肉已具，而後發爲九竅。又《正字通》禽鳥謂之飛肉。《揚子·太𤣥經》明珠彈于飛肉，其得不復。又肉𠛬。《史記·孝文帝紀》法有肉𠛬三。《註》黥劓二，左右趾合一，凡三。又芝草名。《抱朴子·僊藥卷》五芝者，有石芝，有木芝，有草芝，有肉芝。又視肉，獸名。見《山海經·郭璞註》視肉，形如牛肝，有兩目，食之無盡，尋復更生如故。又土肉，生海中。色黑，長五寸，大如小兒臂，有腹，無口耳，多足，可炙食。《本草》李時珍曰：此蟲魚之屬，與土精名封同類。《郭璞·江賦》土肉石華。又《本草》人頂生瘡，五色，如櫻桃，破則自頂分裂，連皮剝脫至足，名曰肉人。夏子益奇疾方，常飮牛乳，卽消。又《釋名》肉，柔也。又《集韻》《韻會》《正韻》𠀤如又切，音輮。錢璧之體。《爾雅·釋器》肉倍好謂之璧。《註》肉，邊也。好，孔也。《釋文》肉，如字。又如授反。又錘體爲肉。《前漢·律歷志》圜而環之，令之肉倍好者。《註》錘之形如環，體爲肉，孔爲好。又肥滿也。《禮·樂記》使其曲直繁瘠，廉肉節奏，足以感動人之善心而已矣。《疏》肉謂肥滿。《又》寬裕肉好，順成和動之音作，而民慈愛。《註》肥也。《釋文》𠀤而救反。又《史記·樂書》寬裕肉好。《註》肉好，言音之洪美。又《集韻》儒遇切，音孺。肌肉也。又《韻會》《正韻》𠀤而由切，音柔。邊也。又《正字通》音腴。《周禮·地官·大司徒》其民豐肉而庳。劉昌宗讀。

肊：《唐韻》於力切，音憶。《說文》胷骨也。《博雅》肊，匈也。又《廣韻》氣滿也。《集韻》作肐。《類篇》或作臆。

肋：《唐韻》盧則切《集韻》《韻會》《正韻》歷德切，𠀤音勒。《說文》脅骨也。《廣韻》脅肋。《正韻》脅幹。《釋名》肋，勒也。檢勒五臟也。又《集韻》舉欣切，音斤。肉之力也。與筋同。詳竹部筋字註。

𦘩：《玉篇》普密切《五音集韻》譬吉切，𠀤音匹。吹肉也。

肌：《唐韻》居夷切《集韻》居狋切《韻會》居宜切，𠀤音飢。《說文》肉也。《玉篇》肌膚也。《正韻》膚肉。《正字通》人身四支附骨者皆曰肌。《釋名》肌，懻也。膚幕堅懻也。又密肌，蟲名。《爾雅·釋蟲》密肌，繼。英《註》未詳。又《韻會》或作𩨒。《列子·黃帝篇》𩨒骨不䃣。又《集韻》居氣切，音旣。體也。

𦘪：《玉篇》丑一切，音抶。肥滑貌。

肍：《唐韻》巨鳩切《集韻》渠尤切，𠀤音求。《說文》孰肉醬也。《廣韻》乾肉醬也。

䏌：《唐韻》許訖切，音迄。《說文》振䏌也。《玉篇》振眸也。《正字通》佾字从此。䏌从肉从八，當是祭品之數。舞佾，如其多寡之數爲之隆殺，故从䏌。

肎：《唐韻》苦等切，坑上聲。《說文》骨閒肉也。《玉篇》今作肯。又《集韻》可亥切，音愷。《字林》著骨肉也。

𦘫：《說文》肯本字。

𦘬：《字彙補》同肴。

𦘭：《集韻》同飣。

䏍：《篇海類編》於願切，音怨。小蟲。一曰空也。又平聲，音冤。動也。又與蜎同。井中蟲也。《類篇》本作肙。

䏎：《唐韻》胡岸切，音翰。《說文》搔生創也。又《集韻》符風切，音馮。乳也。《玉篇》㚷䏎。

肐：《集韻》乙力切，音億。胷骨也。或作臆𩪙𩪣。《廣韻》作肊。

肑：《廣韻》都歷切，音的。腹下肉也。《類篇》脅也。又《廣韻》《集韻》𠀤北角切，音剝。《廣韻》同𥭖。《集韻》豕腴。《博雅》肑謂之胂。《釋文》百卓反。又《集韻》必歷切，音壁。指節聲。《玉篇》手足指節之鳴。又《集韻》逋約切。肑鳴。或从竹作𥭖。

肒：《廣韻》《集韻》𠀤胡玩切，音換。搔生創也。《廣韻》皰肒。《集韻》或作𤴯𤼐𪐟。

肓：《唐韻》《集韻》𠀤呼光切，音荒。《說文》心上鬲下也。《左傳·成十年》居肓之上，膏之下。《註》鬲也。

𦘴：《廣韻》當孤切《集韻》東徒切，𠀤音都。《廣韻》胍𦘴，大腹貌。又《集韻》一曰椎之大者，故俗爲仗頭大爲胍𦘴。關中語訛爲胍檛。又陟加切，音奓。義同。又都故切，音妒。廣腹也。本作𦚈。《正字通》亦書作𦙅。

肔：《廣韻》移爾切《集韻》演爾切《韻會》養里切，𠀤音酏。《廣韻》肔，裂也。《集韻》刳腸也。又《集韻》丑豸切，音褫。又賞是切，弛上聲。義𠀤同。或作胣。

肕：《廣韻》而振切，音刃。《玉篇》堅肉也。《廣韻》牢肕。《類篇》堅柔也。《管子·心術篇》人能正靜者，筋肕而骨强。《註》肕筋，堅也。

肖：《唐韻》私妙切《集韻》仙妙切，𠀤音笑。《說文》骨肉相似也。从肉，小，意兼聲。《玉篇》似也。《書·說命》說築傅巖之野，惟肖。《傳》肖，似也。又《禮·中庸》夫婦之不肖。《揚子·方言》肖，法也。西楚梁益之閒曰肖。《註》肖者，似也。《博雅》肖，類也。又小也。《揚子·方言》趙肖，小也。又《韻會》思邀切《正韻》先彫切，𠀤音宵。衰微也。《史記·太史公自序》申呂肖矣。《註》徐廣曰：肖，音痟。痟猶衰微。又失散也。《莊子·列禦寇》達於知者肖。《註》肖，失散也。又人名。周肖，魏臣。見《戰國策》。《集韻》或作俏。亦作霄。

𦘵：《字彙》五寡切，音瓦。斷足也。

肗：《廣韻》人渚切《集韻》忍與切，𠀤音汝。《玉篇》魚敗。《廣韻》魚不鮮。《集韻》魚敗曰鮑，肉敗曰肗。

𦘶：《五音集韻》許運切，音訓。羊𦞦也。通作臐。《字彙》羊羹也。

肘：《唐韻》《集韻》陟柳切《韻會》陟肘切《正韻》止酉切，𠀤音帚。《說文》臂節也。从𠕎从寸。寸，手寸口也。《徐曰》寸口，手腕動脈處也。《詩·小雅·如矢斯棘箋》如人挾弓矢，戟其肘。《禮·玉藻》袂可以回肘。又《深衣》袼之高下，可以運肘。《左傳·成二年》張侯曰：自始合，而矢貫余手及肘。又《釋名》肘，注也。可隱注也。又《正字通》爲人捉其肘而留之，亦曰肘。《後漢·孔融傳》欲命駕，數數被肘。《杜甫·遭田家泥飮美嚴中丞詩》久客惜人情，如何拒鄰叟。高聲索果栗，欲起時被肘。又書名。《前漢·藝文志》彊弩將軍王圍肘法五卷。《抱朴子·地眞卷》崔文子肘後經。又《韻會》一曰一肘二尺，一曰一尺五寸爲一肘，四肘爲一弓，三百弓爲一里。《集韻》或作䏔。通作𦡴。

肙：《唐韻》烏懸切，音淵。《說文》小蟲也。一曰空也。又撓也。《周禮·冬官考工記·廬人》刺兵欲無肙。《註》撓也。又《類篇》縈絹切，音睊。義同。亦作䏍。考證：〔《周禮·冬官考工記·廬人》剸兵欲無肙。〕謹照原文剸兵改刺兵。

肚：《廣韻》當古切《集韻》《韻會》董五切，𠀤音賭。《廣韻》腹肚。《集韻》胃也。《正字通》俗呼曰肚。《博雅》𦞅謂之肚。又《廣韻》《正韻》𠀤徒古切，音杜。義同。又《正韻》獨故切，音覩。《正字通》方音讀曰睹。《韓愈詩》腸肚鎭煎煼。《註》音覩。

肛：《廣韻》《集韻》𠀤古雙切，音江。《廣韻》胮肛，脹大也。《埤蒼》胮肛，腹脹也。《六書故》大腸端，肛門也。《史記·倉公傳》肛門，重十二兩。《註》肛，釭也。言其處似車釭。故曰釭門，卽廣腸之門。又《正字通》肥大貌。《韓愈·贈張籍詩》連日挾所有形，軀頓胮肛。又《廣韻》許江切《集韻》《韻會》虛江切，𠀤音𤵻。《博雅》肛，腫也。又《集韻》胡公切，音洪。義同。

肜：《廣韻》以戎切《集韻》《韻會》余中切《正韻》以中切，𠀤音融。《廣韻》祭名。《爾雅·釋天》繹又祭也。商曰肜。《疏》肜者，相尋不絕之意。《書·高宗肜日傳》祭之明日又祭也。又姓。《前漢·古今人表》肜魚氏。《註》黃帝妃。又《韻會》癡林切《正韻》丑林切，𠀤音琛。《正韻》船行貌。

肝：《唐韻》古寒切《集韻》《韻會》《正韻》居寒切，𠀤音干。《說文》木藏也。生於木，魄所藏。《正字通》左三葉，右四葉，以膽爲府，附脊第九椎爲陽中，少陽通於春氣。素問曰：肝者，將軍之官，謀慮出焉。《釋名》肝，幹也。五行屬木，故其體狀有枝幹也。凡物以大爲幹。《詩·大雅·或燔或炙傳》炙用肝。《禮·月令》其祀門，祭先肝。《淮南子·精神訓》肝爲風。又《白虎通》肝之爲言扞也。又肝楡，海外國名。《山海經》肝楡之尸，在大人北。

𦘷：《唐韻》胡田切，音賢。《說文》牛百葉也。从肉，弦省聲。

肞：《篇海類編》音义。腶肞，脯也。

䏏：《玉篇》許于切。鄕名。

䏐：《廣韻》《集韻》𠀤古穴切，音玦。《說文》孔也。《廣韻》孔䏐。又《集韻》𦝢桂切，音䙆。義同。

䏑：《正韻》之夜切，音蔗。《韓愈·元和聖德詩》萬牛臠䏑。

䏒：《廣韻》普麵切《集韻》匹見切，𠀤音片。半體也。

股：《唐韻》公戸切《韻會》果五切，𠀤音古。《說文》髀也。《韻會》脛本曰股，輔下體者。《易·說卦》巽爲股。《疏》股隨於足，則巽順之謂，故爲股也。《詩·小雅》赤芾在股。《傳》脛本曰股。《前漢·高五王傳》因退立，股戰而栗。《註》股，脚也。戰者，懼之甚也。又《釋名》股，固也，爲强固也。又車上近轂者亦名股。《周禮·冬官考工記·輪人》參分其股圍。《註》股，謂近轂者也。方言，股以喻其豐。又磬上亦有股。《周禮·冬官考工記》磬氏爲磬，其博爲一，股爲二，鼓爲三。《註》股，磬之上大者也。又國名。《山海經》長股之國，在雄常北。《集韻》或作𦙶。亦作骰。

肢：《廣韻》《集韻》《韻會》章移切《正韻》旨而切，𠀤音支。《廣韻》𨈛躰。《集韻》體四胑也。或作𨈪𨈛，通作支。《管子·君臣篇》四肢不通，六道不達。又腰肢。《庾肩吾詩》非關能結束，本自細腰肢。又《五音集韻》矢利切，屍去聲。佒也。

䏓：《集韻》古緩切，音管。胃府也。一曰卽胃脯。漢書貨殖傳：濁氏以胃脯連騎。本作脘。《五音集韻》通作𦜐。又《五音集韻》虞遠切，音阮。人隂異呼。朊，ruǎn，从月，月光微也。

肣：《廣韻》胡男切，音含。《玉篇》舌也。《廣韻》排囊柄也。又同函。又《集韻》戸感切，音頷。牛腹也。又《集韻》《韻會》𠀤渠金切，音琴。《集韻》斂也。灼龜首仰足肣。《史記·龜筴傳》肣開。《註》音琴。肣謂兆足斂也。又《集韻》胡南切，音含。肥牛脯。或从含。

𦘿：《字彙》呼合切，音姶。肥也。

肤：《廣韻》甫無切。與膚同。

肥：《唐韻》《集韻》《韻會》《正韻》𠀤符非切，音腓。《說文》多肉也。从肉从卪，會意。《徐曰》肉不可過多，故从卪寓戒。《禮·禮運》安之以樂，而不達于順，猶食而弗肥也。又《博雅》肥，盛也。又《廣韻》肥腯。《蔡邕·獨斷》凡祭宗廟禮，牲之別名，豚曰腯肥。《詩·小雅》旣有肥牡，以速諸舅。《左傳·桓六年》博碩肥腯。又田有肥瘠。《書·禹貢厥田惟中中傳》田之高下肥瘠。九州之中爲第五。又馬亦稱肥。《前漢·食貨志》冠蓋相望，乗堅策肥。又饒裕也。《易·遯卦》上九肥遯。《疏》肥，饒裕也。又幡名。《吳語》建肥胡。《註》肥胡，幡名。又鳥名。《山海經》英山有鳥焉，其名曰肥遺。又蛇名。《山海經》太華之山有蛇焉，名曰肥𧔥。《註》肥，𧔥，皆毒蟲也。又水之初出同流者名肥。《爾雅·釋水》歸異出同流，肥。《疏》謂小水支分歸入大海則異，其泉源初出，則同流者名肥。又水名。《詩·衞風》我思肥泉。《疏》肥泉，是衞水也。又地名。《前漢·地理志》合肥。《註》屬九江郡。應劭曰：夏水出父城東南，至此與淮合，故曰合肥。又縣名。《史記·高祖功臣年表》肥如侯蔡寅。《註》肥如，縣名，屬遼西。又國名。《左傳·昭十二年》秋八月壬午滅肥。《註》肥，白狄也。又姓。《史記·趙世家》先問先王貴臣肥義。又人名。季康子名肥。見《左傳·哀三年》。又《集韻》補美切，音秕。薄也。《列子·黃帝篇》口所偏肥，晉國黜之。《註》薄也。又水名。肥者，通作淝。《詩·衞風》我思肥泉。《釋文》肥，或作淝。

肦：《廣韻》《集韻》《正韻》𠀤符分切，音汾《廣韻》大首貌。《集韻》一曰衆貌。亦作䫞。《正韻》亦作頒。又《廣韻》布還切《集韻》《韻會》《正韻》逋還切，𠀤音班。《集韻》䯪䫨謂之朌。又《韻會》賦也。《禮·王制》名山大澤不以朌。《釋文》朌，讀爲班。賦也。《儀禮·聘禮》朌肉及廋車。《註》朌，猶賦也。《釋文》音班。考證：〔《儀禮·聘禮》朌肉及庾車。〕謹照原文庾車改廋車。

𦙀：《集韻》薄半切，音畔。肉也。

䏔：《集韻》陟柳切。與肘同。又《揚子·太𤣥經》冠戚䏔，履全履。《註》戚䏔，敗也。又《廣韻》女久切，音狃。食肉也。又《集韻》如又切，音肉。肉善者。本作腬。又而六切，音肉。鼻出血也。本作衄。

䏕：〔古文〕䏯《廣韻》如葚切《集韻》忍甚切，𠀤音衽。《說文》大孰也。《廣韻》肉汁。《集韻》或作餁𤏼𤇲。通作䭃。

𦙁：《字彙》同胝。

肧：《廣韻》芳杯切《韻會》鋪枚切《正韻》鋪杯切，𠀤音坯。《說文》婦孕一月也。《正字通》一月未生肌肉，故从不。又《廣韻》匹尤切《集韻》披尤切，𠀤音䬌。《集韻》肧胎，未成物之始。或从血。《正字通》又器物未成者亦曰肧。俗作胚。

𦙂：《集韻》鋪枚切，音胚。肉臠未成醬。

肨：《廣韻》《正韻》匹絳切《集韻》匹降切，𠀤音炐。《玉篇》肨，脹也。《廣韻》臭貌。又《集韻》披江切。與胮同。胮肛，腫也。亦作膖𤶞。又敷容切，音丰。肉耑。

肩：《唐韻》古賢切《集韻》《韻會》《正韻》經天切，𠀤音堅。《說文》髆也。从肉，象形。《徐曰》象肩形，指事也。《廣韻》項下。《正韻》膊上。《六書故》臂本曰肩。又《爾雅·釋詁》肩，克也。《詩·周頌》佛時仔肩。《傳》仔肩，克也。《箋》仔肩，任也。《書·盤庚》朕不肩好貨。《傳》肩，任也。我不任好貨之人。又《韻會》勝也。肩强能勝重，堪任義。《爾雅·釋詁》肩，勝也。又《釋名》肩，堅也。甲闔也。與胸脇皆相會闔也。又息肩。《左傳·襄二年》鄭子駟請息肩於晉。《註》欲辟楚役，以負擔喻。又比肩。《爾雅·釋地》北方有比肩民焉，迭食而迭望。《又》西方有比肩獸焉，與卭卭岠虛比，爲卭卭岠虛齧甘草，卽有難，卭卭岠虛負而走，其名謂之蟨。又獸三歲曰肩。《詩·齊風》𠀤驅從兩肩兮。《傳》獸三歲曰肩。又鳥名。《禮·月令·季冬之月征鳥厲疾註》征鳥，題肩也。齊人謂之擊征。又《集韻》作也，媵也。又姓。《正字通》肩龍明，金人。肩固，洪武中貢士泰和人。又人名。《禮·檀弓》公肩假。《左傳·桓五年》周公黑肩，將左軍。《註》黑肩，周桓公也。又《集韻》丘閑切，音掔。膊也。又胡恩切，音痕。肩肩，羸小貌。《莊子·德充符》闉跂支離無脤，說衞靈公。靈公說之，而視全人，其脰肩肩。《音義》胡恩反。羸小貌。又直貌。又《五音集韻》胡田切，音賢。義同。《莊子·德充符肩肩音義》又胡咽反。

䏖：《唐韻》羊晉切《集韻》羊進切，𠀤音胤。《說文》瘢也。一曰遽也。《五音集韻》脊肉。又《廣韻》直引切《集韻》丈忍切，𠀤音紖。《廣韻》杖痕腫處。

肪：《唐韻》甫良切《集韻》分房切《正韻》敷房切，𠀤音芳。《說文》肥也。《徐曰》本草有鴈肪，鴈脂也。《玉篇》脂肪。《揚子·太𤣥經》脂牛正肪，不濯𨥏而烹。又《廣韻》《集韻》𠀤符方切，音房。義同。

肫：《唐韻》章倫切《集韻》《正韻》朱倫切《韻會》株倫切，𠀤音諄。《說文》面頯也。从肉，屯，意兼聲。《正韻》懇誠貌。《禮·中庸》肫肫其仁。《註》肫肫，讀如誨爾忳忳之忳。肫，懇誠貌。又《五音集韻》子罪切，音嶊。義同。又《集韻》殊倫切，音純。腊之全者。《儀禮·士昏禮》肫髀不升。《註》肫，全也。《釋文》音純。又徒渾切，音屯。䐊肫，餌也。或作飩。亦作𪌋𥸵。又主尹切，音準。頤也。又朱劣切，音拙。面骨。《五音集韻》面秀骨。

肬：《唐韻》羽求切《集韻》《正韻》于求切《韻會》疑求切，𠀤音尤。《說文》贅也。《博雅》肬，腫也。《釋名》肬，丘也。出皮上聚，高如地之有丘也。《荀子·宥坐篇》曾未如肬贅。《楚辭·九章》竭忠誠以事君兮，反離羣而贅肬。《註》贅肬，過也。《集韻》或作疣。

肭：《唐韻》《集韻》《韻會》𠀤女六切，音衄。《說文》朔而月見東方，謂之縮肭。从月內聲。○按从內非聲，當从肉乃得聲。《玉篇》作朒，今本《說文》作肭，乃傳寫之譌耳。《廣韻》《集韻》《韻會》𠀤女六切，音恧。《說文》肭，朔而見東方，謂之縮肭。《徐曰》行太疾也。又《集韻》奴骨切，音訥。膃肭，肥也。又《正字通》海狗之腎曰膃肭臍。又《廣韻》《集韻》𠀤女滑切，音貀。義同。

肮：《廣韻》呼郞切《集韻》寒剛切，𠀤音𣃚。《類篇》咽也。《史記·劉敬傳》不搤其肮。《註》肮，喉嚨也。《廣韻》肮，大也。《集韻》大脈謂之肮。又《五音集韻》古郞切，音岡。星名。一曰亢父縣。又《正韻》下黨切，音沆。義同。

𦙃：《正字通》古文胥字。楊愼曰：文選七發，弭節五子之山，通厲骨母之場。骨當作胥。史記：吳王殺子胥，投之於江。吳人立祠江上，因名胥母山。古胥作𦙃，其字似骨。

𦙄：《集韻》許容切，音匈。膺也。與胷同。

𦙅：《正字通》同𦘴。

𦙆：《字彙》昌脂切，音癡。膍𦙆，鳥藏也。

肯：〔古文〕𣍟《正韻》苦等切，音懇。《爾雅·釋言》肯，可也。《詩·衞風》惠然肯來。《箋》可也。《前漢·高帝紀》高帝數讓，衆莫肯爲。又《集韻》可亥切，音愷。《字林》著骨肉也。《莊子·養生主》技經肯綮之未嘗。《註》著骨肉也。肯，著也。《集韻》或作肎肻。又𠕔。

肻：《廣韻》同肯。

肰：〔古文〕𦛦𦛡𦝸《唐韻》《集韻》𠀤如延切，音然。《說文》犬肉也。又《玉篇》而旃切，音壖。義同。

肱：〔古文〕𠃋厷𠫔《廣韻》古弘切《集韻》姑弘切，𠀤音䡌。臂上也。《正韻》臂幹。《書·臯陶謨》帝曰：臣作朕股肱耳目。《詩·小雅》麾之以肱《傳》肱，臂也。又國名。《山海經》奇肱之國，其人一臂三目，有隂有陽，乗文馬。又人名。《左傳·襄二十二年》鄭公孫黑肱。《史記·魯周公世家》子成公黑肱立。

䏗：《集韻》古對切，音憒。本作䐴。䐴要者，忽轉動而踠。《正字通》腰忽痛也。

䏘：《廣韻》譬吉切，音匹。《玉篇》肚肥也。《廣韻》牝䏘。

育：《集韻》《韻會》《正韻》𠀤余六切，音昱。《說文》養子使作善也。《廣韻》養也。《易·蒙卦》君子以果行育德。《註》育德者，養正之功也。《疏》育養其德。又《爾雅·釋詁》育，長也。《詩·衞風》旣生旣育。《箋》育謂長老也。《書·盤庚》我乃劓殄滅之，無遺育。《傳》育，長也。《晉語》正名育類。《註》育，長也。又生也。《禮·中庸》發育萬物。《註》育，生也。又覆育也。《詩·小雅》長我育我。《箋》育，覆育也。又幼稚也。《詩·衞風》昔育恐育鞠。《箋》昔育，昔幼稚之時也。又地名。《前漢·地理志》育陽。《註》屬南陽郡。又《集韻》亦姓。又《集韻》直祐切，音胄。胤也。又《韻會》通作鬻。《詩·幽風》鬻子之閔斯。《禮·樂記》毛者孕鬻。《註》鬻，生也。又《集韻》或作毓。《前漢·五行志》孕毓根荄。又《韻補》叶音亦。《詩·大雅》載生載育。叶上夙下稷。夙音夕。又叶音乙。《黃伯仁龍馬頌》稟神祇之化靈，乃大宛而再育。資𤣥螭之表象，似靈虯之注則。

𦙇：《集韻》他甘切，音䑙。膚肉壞也。

肳：《集韻》武粉切，同吻。《說文》口邊也。或作㗃呅。通作𦝮。又《集韻》暮拜切，音韎。冥目遠視也。一曰久也。

䏙：《篇海》直遠切，音篆。月落有明也。《唐韻》《集韻》𠀤他感切，音𥁭。《說文》肉汁滓也。从肉，冘，意兼聲。《通雅》䏙卽湆之滓。又《集韻》丁紺切，音馾。䏙𦠑，短醜貌。《韻會》虎視。

肴：《唐韻》胡茅切《韻會》《正韻》何交切，𠀤音爻。《說文》啖也。《徐曰》謂已修庖之，可食也。《玉篇》俎實。又啖肉也。《廣韻》凡非穀而食曰肴。《正字通》豆實俎醢也。《詩·大雅》爾肴旣馨。《前漢·王丹傳》載酒肴於田閒，𠋫勤者而勞之。《集韻》或作餚。

肵：《集韻》居焮切，音靳。敬也。《禮·郊特牲》肵之爲言敬也。又《集韻》《韻會》𠀤渠希切，音祈，盛心舌之俎。《儀禮·特牲饋食禮》佐食升肵俎。《註》肵，音祈，謂心舌之俎也。《禮·曾子問》祭殤不舉肺，無肵俎。《註》肵俎，利成禮之施於尸者。《疏》肵是尸之所食，歸餘之俎，以其無尸，故無肵俎。《釋文》肵，音祈。

肶：《廣韻》房脂切《集韻》頻脂切，𠀤音毗。本作膍。《說文》牛百葉也。一曰鳥膍胵。《儀禮·旣夕東方之饌四豆脾析註》脾，讀爲雞脾肶之脾。牛百葉也。又《爾雅·釋詁》肶，厚也。《註》肶輔皆厚重。又《集韻》駢迷切，音鼙。義同。又必至切，音畀。祠也。《五音集韻》以豚祠司命也。又《五音集韻》傍禮切，音陛。髀股也。

肷：《玉篇》許律切《五音集韻》呼出切，𠀤音颰。《玉篇》牛肉也。

肸：《唐韻》羲乙切《集韻》《韻會》《正韻》黑乙切，𠀤欣入聲。《說文》響布也。从十从䏌。《徐曰》䏌，振䏌也。《前漢·司馬相如傳》肸蠁布寫。《註》肸蠁，盛作也。又《揚雄傳》薌呹肸以掍根兮，聲駍隱而歷鍾。《註》言風之動樹，聲響振起衆根，合同駍隱，而盛歷入殿上之鍾也。根猶株也。《左思·蜀都賦》景福肸蠁而興作。《註》韋昭曰：肹蠁濕生蟲，蚊類是也，大福之興，如此蟲騰起矣。又《正韻》佛肸，大貌。又人名。又西域名。《前漢·西域傳》四曰肸頓䎏侯。又人名。公孫肸，鄭大夫。見《左傳·襄三十年》。又《前漢·功臣表》疆圉侯留肸。又《廣韻》《集韻》《韻會》𠀤許訖切，音迄。又《集韻》顯結切，音𡘐。義𠀤同。又《集韻》兵媚切，音祕。邑名。在魯。《史記·魯世家》作肸誓。《註》魯東郊之地名。《尚書》作費。通作肹。考證：〔《揚雄傳》薌呹肸以棍根兮。〕謹照原文棍根改掍根。

肹：《正韻》同肸。

肺：《廣韻》方廢切《集韻》《韻會》芳廢切，𠀤音㤄。《說文》金藏也。《玉篇》肺之言敷也。《正字通》肺主藏魄，六葉兩耳，凡八葉，附脊第三椎，配胷中與大腸表裏，爲陽中大隂，通於秋氣。《素問》肺者，相傳之官，治節出焉。《禮·曲禮》年穀不登，君膳不祭肺。《註》禮，食殺牲則祭先。有虞氏以首，夏后氏以心，殷人以肝，周人以肺。不祭肺，謂不殺牲爲盛饌也。又《月令》孟夏之月，祭先肺。《史記·樂書》商動肺而和正義。《淮南子·精神訓》肺爲氣。《釋名》肺，㪍也。言其氣㪍鬱也。《博雅》肺，費也。又肺石。《周禮·秋官·大司寇》以肺石達窮民。《註》肺石，赤石也。《疏》必使之坐赤石者，使之赤心不妄告也。又《正韻》削木札。《史記·惠景閒侯者年表》諸侯子弟若肺腑。《註》喻人主疎末之親，如木札出於木，樹皮附於樹也。《前漢·楚元王傳》臣幸得託肺附。《註》一說肺謂斫木之肺札也。《揚子·太𤣥經》肺附乾餱。《註》削曰肺，杮曰附。《正字通》杮附木，如肺附肝，杮胏與肺別，此義之不可通者也。韻會、讀書通不詳考，肺譌爲胏，胏譌爲杮，皆謂肺、胏、杮音義互通，誤也。又《廣韻》《集韻》《韻會》普蓋切《正韻》滂佩切，𠀤音霈。《廣韻》茂貌。《詩·陳風》東門之楊，其葉肺肺。《傳》盛貌。《釋文》普貝反，又蒲貝反。又《集韻》或作胇。《詩·大雅》自有肺腸。《釋文》肺，本又作胇。

䏚：《正字通》弭沼切，音杪。䏚在季脅下，俠脅兩旁虛耎處，腎外當䏚。王冰說素問曰：邪客入于太隂之絡，令人腰痛，引小腹控䏚，不可以養息。

𦙈：《篇海》則外切，音醉。拜失容也。

𦙉：《篇海》音纂。脂也。

𦙊：《字彙補》與肐同。

𦙋：《字彙補》丁姑切，音都。大腸也。

胂：《廣韻》丑人切。《集韻》癡鄰切，𠀤音伸。《廣韻》申也。《集韻》伸身也。又《博雅》肑謂之胂，胂謂之脢。又《集韻》延知切，音夷。夾脊肉。或作胰。又外人切，音申。義同。

胃：《廣韻》《集韻》《韻會》于貴切《正韻》于畏切，𠀤音謂。《說文》穀府也。从𡇒从肉，象形。《玉篇》白虎通曰：胃者，脾之府，穀之委，故脾稟氣於胃。《廣韻》腸胃。《釋名》胃，圍也，圍受食物也。《禮·內則》鴇奧鹿胃。《史記·貨殖傳》胃脯𥳑微耳，濁氏連騎。《註》晉灼曰：今大官常以十月作沸湯，燖羊胃，以末椒薑扮之，暴使燥，是也。又《韻會》西方宿名。《禮·月令》季春之月，日在胃。《史記·天官書》胃爲天倉。《註》胃主倉稟，五穀之府也。明則天下和平，五穀豐稔。又《集韻》本作𦝩。《禮·內則》鴇奧鹿胃。《釋文》胃又作𦝩。又𦞅。

胄：《廣韻》直祐切《韻會》《正韻》直又切，𠀤音宙。《增韻》裔也。又系也，嗣也。又長也。《書·舜典》帝曰：夔，命汝典樂，敎胄子。《傳》胄，長也。又後也。《左傳·襄十四年》謂我諸戎，是四嶽之裔胄也。《註》胄，後也。又《廣韻》亦姓。又《增韻》國名。《集韻》或作伷。《正字通》與冂部甲冑字別，甲冑下从冃，冃音冒。此胄字下从肉，自有分也。

𦙪：《集韻》與肩同。

䏞：《集韻》莫葛切，音末。肚也。

胅：《廣韻》《集韻》𠀤徒結切，音絰。《說文》骨差也。从肉，失，意兼聲。《廣韻》骨胅。《集韻》一曰腫也。一曰連脽肉。《博雅》胅，腫也。《淮南子·精神訓》萬物背隂，而抱陽冲氣以爲和，故曰：一月而膏，二月而胅。

𦙫：《廣韻》《集韻》《韻會》諸盈切《正韻》諸成切，𠀤音征。《集韻》煑魚煎肉曰𦙫。或作鯖𦡅𤏾𩜎。

胆：《集韻》蕩旱切，音但。肉胆也。又當割切，音怛。臈胆，肥貌。又《廣韻》徒干切《集韻》唐干切，𠀤音壇。《廣韻》口脂澤也。《正字通》俗以胆爲膽，非。

䏟：《唐韻》《集韻》𠀤蒲結切，音蹩。《說文》肥肉也。《廣韻》䏟𡘐，肥也。又《集韻》必結切，音彆。義同。又薄宓切，音𢐀。本从弗。胇肸，大貌。

胇：《廣韻》房密切《集韻》薄宓切，𠀤音𢐀。《廣韻》胇肸，大貌。《集韻》或从必。又《集韻》芳廢切，音㤄。金藏也。本作肺。《詩·大雅·自有肺腸釋文》肺，本又作胇。芳廢反。又《五音集韻》扶沸切，音𦦷。乾也。

胈：《廣韻》《集韻》《正韻》𠀤蒲撥切，音跋。《廣韻》股上小毛也。《韻會》膚毳皮。《前漢·司馬相如傳》躬傶骿胝無胈。《註》胈，毳膚皮也。言禹勤，骿胝無有毳毛也。《司馬相如·難蜀父老文韋昭註》身中小毛。《莊子·天下篇》禹親自操橐耜，而九雜天下之川，腓無胈，脛無毛。又《集韻》蒲蓋切，音旆。義同。又白肉也。《史記·司馬相如傳》躬胝無胈。《註》胈，白肉也。

𦙬：《字彙》僻吉切，音疋。牡𦙬也。

胉：《廣韻》《集韻》𠀤匹各切，音粕。《集韻》䯊也。《博雅》脅也。《儀禮·士喪禮》去蹄，兩胉脊脅。又《集韻》伯各切，音博。肩甲也。《五音集韻》胷髆也。又博陌切，音百。又匹陌切，音拍。義𠀤同。或从專作膊。本作䯙。

胊：《唐韻》其俱切《集韻》《韻會》權俱切，𠀤音劬。《說文》脯脡也。《玉篇》脯也。《韻會》申曰脡，屈曰胊。《禮·曲禮》左胊右末。《註》屈中曰胊。《儀禮·士虞禮》胊在南。《註》胊，脯及乾肉之屈也。又遠也。《管子·侈靡篇》觀之風氣，古之祭者，有時而胊。《註》胊，遠也。或遠爲來歲祈福而祭也。又草名。《爾雅·釋草》搴柜胊。又《廣韻》亦山名。又國名。《山海經》北胊國，在鬰水南。又邑名。《前漢·五行志》取須胊城郚。《註》須胊，邾邑。又《地理志》臨胊。《註》屬齊郡。又海上地名。《史記·秦始皇紀》於是立石東海上胊界中。又姓。漢胊邴。見《鹽鐵論》。又人名。《前漢·宣元六王傳》姬胊臑故親幸，後疏遠。又《集韻》匈于切，音訏。胊衍，戎名，在北地。又吁玉切，音旭。又詡拱切，音洶。義𠀤同。又《廣韻》尺尹切，音蠢。漢胊䏰，縣名。又《五音集韻》北角切，音剝。同𥭖。《集韻》或作𠣪。《正韻》脯屈中曰胊，从肉从句，與朐不同。朐从日月之月，音吁。朐，車軛。

𦙭：《玉篇》古文疼字。註詳疒部五畫。

胋：《集韻》徒兼切，音甜。肥也。《玉篇》大羹也。《集韻》或作䏦。

背：《唐韻》《韻會》補妹切《正韻》邦昧切，𠀤音輩。《說文》𦟝也。从肉北聲。《韻會》身北曰背。《玉篇》背脊。《正字通》身之隂也。《釋名》背，倍也，在後稱也。《易·艮卦》艮其背。《註》背者，無見之物也。又手背。《周禮·冬官考工記·弓人》合灂若背手文。又壽也。《爾雅·釋詁》背，壽也。《詩·大雅》黃耉台背。又《魯頌》黃髮台背。《傳》台背，皆壽徵也。又日旁氣也。《前漢·天文志》暈適背穴。《註》孟康曰：皆日旁氣也。背形如背字也。如淳曰：凡氣向日爲抱，向外爲背。又《玉篇》堂北曰背。《詩·衞風》焉得諼草，言樹之背。《傳》背，北堂也，又人名。《穀梁傳·成十年》衞侯之弟黑背，帥師侵鄭。又《廣韻》《集韻》蒲昧切《正韻》步昧切，𠀤音旆。《廣韻》弃背。《集韻》違也。《正韻》棄也，孤負也，反面也。《詩·小雅》噂沓背憎。《書·太甲》旣往背師保之訓。《前漢·高帝紀》君爲秦吏，今欲背之。又《五音集韻》奴對切，音內。義同。又《韻補》叶音必。《詩·大雅》民之罔極，職涼善背。叶下克力。《正韻》亦作偝倍。

䏠：《集韻》《韻會》𠀤乞及切，音泣。《韻會》肉羹也。《博雅》𦢋謂之䏠。又《集韻》落合切，音拉。䏠𦠿，肉雜也。《集韻》或作湇。

𦙮：《廣韻》居聿切，音橘。姓也。出姓譜。

𦙯：《集韻》待戴切，音代。𦙯𦞫，體顫動貌。考證：〔《集韻》待戴切，音代。貸𦞫，體顫動貌。〕謹照原文貸𦞫改𦙯𦞫。

胍：《廣韻》古胡切《集韻》攻乎切，𠀤音孤。胍肫，大腹。又《集韻》姑華切，音瓜。義同。又胡故切，音護。𦘴胍，大貌。

胎：《唐韻》土來切《集韻》《韻會》《正韻》湯來切，𠀤音台。《說文》婦孕三月也。从肉，台，意兼聲。《廣韻》始也。《增韻》凡孕而未生，皆曰胎。《爾雅·釋詁》胎，始也。《註》胚胎未成，亦物之始也。《博雅》人三月而胎。《史記·律書》營室者，主營胎。又獸亦謂之胎。《禮·王制》不殺胎。《史記·樂書》胎生者不殰。《註》胎生，獸也。又珠亦謂之胎。《前漢·揚雄傳》剖明月之珠胎。《註》珠在蛤中，若懷姙然，故謂之胎也。又逃也。《揚子·方言》胎，逃也。《註》謂逃叛也。又《韻補》叶音怡。《漢樂章》衆庶煕煕，施及夭胎。羣生啿啿，受春之祺。《徐幹·七喻》大宛之犧，三江之鮭。雲鶬水鵠，熊蹯豹胎。又叶音駝。《道藏謌》乞免五難中，制召諸天魔。靈嶽不崩陷，福地更鍊胎。《集韻》或作孡。

胏：《集韻》《韻會》壯仕切《正韻》祖似切，𠀤音滓。《說文》食所遺也。《玉篇》脯有骨也。《易·噬嗑》噬乾胏。《疏》乾胏，是臠肉之乾者。《博雅》胏，脯也。《郭璞·江賦》赬蟞胏躍而吐璣。《註》赬蟞之魚，其狀如胏。又《五音集韻》側氏切，音㧗。義同。《集韻》或作𦞤𦙰。

𦙰：《集韻》同胏。

䏡：《字彙》時吏切，音視。肉生也。

胐：《廣韻》苦骨切，音窟。胐臀。《正字通》按俗謂髀之近竅者爲髀窟。《博雅》胐，腳也。《釋文》篤骨反。又《集韻》張滑切，音窡。厀疾。

胑：《唐韻》《集韻》章移切《正韻》旨而切，𠀤音支。《說文》體四胑也。《玉篇》體四胑，手足也。《淮南子·修務訓》故自天子以下，至於庶人，四胑不動，思慮不用，事治求贍者，未之聞也。又枝也。《釋名》胑，枝也，似木之枝格也。《集韻》通作支。《正韻》同肢。

𦙱：《廣韻》蘇干切《集韻》《韻會》相干切，𠀤音跚。《廣韻》脂肪。《周禮·冬官考工記·鮑人》則是以博爲帴也。《釋文》俗謂羊豬脂爲𦙱。《集韻》或作𦠐。

𦙲：《五音集韻》古牙切《類篇》居牙切，𠀤音嘉。瘡痂。《類篇》疥也。

胒：《正字通》乃計切，音膩。肥也。《釋名》臡胒也，骨肉相搏胒無汁也。

胓：《廣韻》符兵切《集韻》蒲兵切，𠀤音平。《玉篇》胓䏳，牛羊脂。《博雅》胓，脂也。又《集韻》披耕切，音怦。腹脹。

胔：《集韻》疾智切《正韻》資四切，𠀤音漬。《說文》鳥獸殘骨曰骴，可惡也。《禮·月令》掩骼埋胔。《註》肉腐曰胔。《前漢·陳湯傳》埋胔。《註》有肉曰胔。又《廣韻》疾移切《集韻》才支切，𠀤音疵。《廣韻》人子腸名。又水族之名。《左思·吳都賦》摸蝳蝐，捫胔蠵。又《集韻》牆之切，音慈。水腸謂之胔。《淮南子·說山訓》海水雖大，不受胔芥。《釋文》胔，音慈。又《五音集韻》秦昔切，音籍。病也，瘦也。又《五音集韻》疾二切，音自。骨有肉也。《集韻》本作骴。亦作髊㱴殐。或書作𩨱。

胕：《廣韻》《集韻》《韻會》符遇切《正韻》防父切，𠀤音附。《揚子·太𤣥經》肺胕之行。《廣韻》肺胕，心膂。《集韻》人之六腑也。《正韻》晉書作肺腑，誤。又《集韻》風無切，音膚。足也。或作趺𧿤。《戰國策》服鹽車而上太行，蹄申膝折，尾湛胕潰。《釋文》胕，音膚。又《五音集韻》防無切，音扶，腫也。《山海經》竹山有草焉，其名曰黃雚。浴之已疥，又可以已胕。《註》治胕腫也，音符。又《韻會》通作附。《前漢·劉向傳》臣幸得託肺附。《註》肝肺相附著也。

胖：《唐韻》《集韻》《韻會》𠀤普半切，音判。《說文》半體肉。《玉篇》牲之半體。《韻會》胖之言片也，析肉意也。《周禮·天官·內饔》凡掌共羞脩𠛬膴胖骨鱐，以待共膳。《註》胖，如脯而腥者。《禮·內則·脯羹兔醢糜膚註》膚或爲胖。《釋文》胖，音判。又《增韻》脅側薄肉。《禮·內則》鵠鴞胖。《註》鵠鴞胖，謂脅側薄肉也。又《集韻》一曰廣肉。又《集韻》《韻會》《正韻》𠀤蒲官切，音槃。大也。《禮·大學》心廣體胖。《註》胖，猶大也。《釋文》胖，步丹反。《朱註》安舒也。又《集韻》補綰切，音版。夾脊肉。

䏢：《字彙》與𤿚同。《五音集韻》甫委切，音彼。肉也。

胗：《唐韻》之忍切《集韻》止忍切，𠀤音軫。《說文》脣瘍也。《廣韻》癮胗，皮外小起。《博雅》胗，創也。《宋玉·風賦》中脣爲胗。《註》胗，音軫，脣瘍也。又《廣韻》居忍切《集韻》頸忍切，𠀤音緊。義同。或作𤷌𦜌疹。

𦙳：《字彙》俗胗字。

胘：《廣韻》胡田切，音賢。《玉篇》牛百葉也。《廣韻》肚胘。《類篇》服虔說，有角曰胘，無角曰肚。一曰胃之厚肉爲胘。又《博雅》𦞅謂之胘。《釋文》胘，音弦。又地名。《史記·匈奴傳》至胘靁爲塞。《漢書音義》胘靁，地名，在烏孫北。又《集韻》胡涓切，音懸。義同。

胙：《唐韻》昨誤切《集韻》《韻會》存故切《正韻》靖故切，𠀤音祚。《說文》祭福肉也。《爾雅·釋天》夏曰復胙。《疏》胙，祭肉也。以祭之旦日，復陳其祭肉，以賔尸也。《左傳·僖九年》王使宰孔賜齊侯胙。《註》胙，祭肉。《晉語》命公胙侑。《註》胙，賜祭肉也。《史記·周本紀》顯王致文武胙於秦孝公。《註》胙，膰肉也。又《韻會》建置社稷曰胙。又報也。有德之人，必有美報。《左傳·隱八年》胙之土，而命之氏。《疏》胙，報也。《左傳·襄十四年》王使劉定公賜齊侯命，曰世胙大師，以表東海。《註》胙，報也。又福也。《周語》天地所胙。《註》福也。《揚子·法言》天胙先德，而隕明忒。又位也。《齊語》反胙於絳。《註》反，復也。胙，位也。又胙俎。《周禮·天官·膳夫》凡王祭祀，賔客食，則徹王之胙俎。《註》王與賔客禮食，主人飮食之俎，皆爲胙俎。又地名。《史記·秦始皇紀註》括地志云：古燕國，滑州胙城縣是也。又亭名。《左傳·僖二十四年》凡蔣邢茅胙祭。《註》東郡燕縣西南有胙亭。又國名。《前漢·古今人表》胙侯。《註》周公子。又《集韻》疾各切，音昨。又《五音集韻》則落切，音作。義𠀤同。又《集韻》作，古作胙。註詳人部五畫。

𦙴：《集韻》重主切，音柱。身直貌。

𦙵：《集韻》烏貫切，音惋。《說文》手掔也。揚雄曰：掔，握也。本作腕。

胚：《集韻》鋪枚切，音坯。婦孕一月也，或从女作㚰。《爾雅·釋詁胎始也註》胚胎未成，亦物之始也。《郭璞·江賦》類胚渾之未凝。《註》言雲氣杳冥，似胚胎渾沌，尚未凝結。又《玉篇》匹尤切，音䬌。義同。《說文》本从不作肧。

䏣：《唐韻》七余切《集韻》千余切，𠀤音疽。《說文》蠅乳肉中生蟲也。《廣韻》蟲在肉中。《集韻》或从虫。亦作𧐅。又《廣韻》《集韻》𠀤七慮切，音覷。義同。

胛：《廣韻》《集韻》《韻會》𠀤古狎切，音甲。《廣韻》背胛。《集韻》一曰闔也。與胷脅相會闔。《正字通》俗謂肩甲。《後漢·張宗傳》中矛貫胛。《註》背上兩膊閒也。

䏤：《集韻》息利切，音四。頭會也。或作𦞤。《五音集韻》腦蓋。

胜：《唐韻》《集韻》《韻會》𠀤桑經切，音星。《說文》犬膏臭也。从肉，生，意兼聲。一曰不熟也。徐引禮記，飯胜而苴熟。《禮·內則·秋宜犢麛膳膏腥釋文》腥，音星。雞膏也。說文作胜，云：犬膏臭也。又《集韻》七正切，音婧。《山海經》玉山有鳥焉，名曰胜遇。《註》音姓。又新佞切，音性。與腥同。星見食豕，令肉中生小息肉也。又《五音集韻》所庚切，音生。餼肉也。考證：〔一曰，不熟也。徐引禮記，飮胜而苴熟。〕謹照原文飮胜改飯胜。

胝：《唐韻》竹尼切《集韻》《韻會》張尼切，𠀤音疷。《說文》腄也。《玉篇》胼胝。《廣韻》皮厚也。《韻會》𧿧也。《集韻》一曰繭也。《前漢·司馬相如傳》躬傶骿胝無胈《註》𨇿也。《荀子·子道篇》耕耘樹藝，手足胼胝，以養其親。《任昉·百辟勸進牋》雖累繭救宋，重胝存楚。又《集韻》稱脂切，音𨾦。鳥胃。一曰胵，五藏總名。《博雅》百葉謂之膍胵。本作胵。或从氐。又丁計切，音帝。牲體之本也。又《正韻》旨而切，音支。義同。

胞：《廣韻》匹交切《集韻》《韻會》《正韻》披交切，𠀤音拋。《說文》兒生裹也。《博雅》人四月而胞。《莊子·外物篇》胞有重閬，心有天遊。《註》胞，腹中胎。閬空曠也。《前漢·外戚傳》善臧我兒胞。《師古註》音苞。謂胎之衣也。又《戰國策》夫癘雖癰腫胞疾。又《廣韻》布交切《集韻》《韻會》班交切，𠀤音包。又《集韻》方鳩切，否平聲。義𠀤同。又《集韻》《韻會》𠀤蒲交切。與庖同。肉吏也。《禮·祭統》夫祭有畀輝胞翟閽者。《莊子·庚桑楚》湯以胞人籠伊尹。《前漢·百官公卿表》胞人，都水均官三長丞。《註》胞與庖同。胞人，主掌宰割者也。又《五音集韻》匹貌切，音奅。面生氣也。

胟：《廣韻》莫厚切《集韻》莫後切，𠀤音母。《說文》將指也。《廣韻》同拇。《五音集韻》大拇指也。

胠：《廣韻》去魚切《正韻》丘於切，𠀤音區。《博雅》胠，脅也。又《韻會》一曰旁開爲胠。《正韻》發也，開也。《莊子·胠篋篇》將爲胠篋探囊發匱之盜，而爲守備。《註》胠，起居反，從旁開爲胠。一云發也。又去也。《荀子·榮辱篇》儵䱁者，浮陽之魚也。胠於沙而思水，則無逮矣。又《韻會》軍左翼曰啓，右翼曰胠。《左傳·襄二十三年》狼蘧疏爲右胠。又《廣韻》丘倨切《集韻》《韻會》丘據切《正韻》區遇切，𠀤音去。脅也。又《集韻》乞業切，音㹤。又迄業切，音脅。又《韻會》口舉切，去上聲。義𠀤同。又《廣韻》去劫切《正韻》苦洽切，𠀤音恰。開也，發也。又人名。《前漢·功臣表》武原靖侯衞胠。《註》胠音脅，又音怯。

胡：《唐韻》戸孤切《集韻》《韻會》《正韻》洪孤切，𠀤音瑚。《說文》牛頷垂也。《正字通》喉也。頷肉下垂者曰胡。《詩·豳風》狼跋其胡。《傳》老狼有胡，進則躐其胡。《釋名》胡，互也。在咽下垂，能斂互物也。《前漢·郊祀志》有龍垂胡䫇。《註》胡謂頸下垂肉也。又《韻會》何也。《書·太甲》弗慮胡獲，弗爲胡成。又《集韻》壽也。《詩·周頌》胡考之寧。《傳》胡，壽也。又《正字通》鋒之曲而旁出者曰胡。戈頸也。《周禮·冬官考工記·冶氏》戈胡三之，戟胡四之。《註》三之長六寸，四之長八寸。又戟名《揚子·方言》凡戟而無刃，東齊秦晉之閒謂其大者曰鏝胡，其曲者謂之鉤釨鏝胡。又《韻會》麤纓無文理者。亦曰曼胡。又遐遠也。《儀禮·士冠禮》眉壽萬年，永受胡福。《註》胡，猶遐也，遠也。又懸蠶簿橫也。《揚子·方言》胡以懸㯂，關西謂之䌞。《註》䌞，懸蠶簿橫也。又粉名。《釋名》胡粉，胡，餬也，和脂以塗面也。《抱朴子·論僊卷》愚人乃不信黃丹及胡粉乃化鉛所作。又餅名。《釋名》胡餅，作之大漫沍也，亦言以胡麻著上也。又胡蝶，蟲名。《列子·天瑞篇》烏足之根爲蠐螬，其葉爲胡蝶。又《史記·諡法》彌年壽考，保民耆艾，𠀤曰胡。又《正字通》菰米曰彫胡。《前漢·司馬相如傳》東蘠彫胡。《註》彫胡，菰米也。又草名。《爾雅·釋草》繁由胡。《詩·周南·采采卷耳箋》卷耳，苓耳也。廣雅云：枲耳也。郭云：亦曰胡枲。《疏》卷耳，葉靑白色，似胡荽。又鳥名。《禮·表記詩云維鵜在梁註》鵜，鵜胡。又《正字通》盧胡，笑在喉閒聲。《孔叢子·抗志篇》盧胡，大笑。又水名。《爾雅·釋水》胡蘇。《註》東莞縣今有胡蘇亭。又丘名。《爾雅·釋丘》方丘，胡丘。《疏》丘形四方者名胡丘。又禮器。與瑚同。《左傳·哀十一年》仲尼曰：胡簋之事，則嘗學之矣。《註》胡簋，禮器。夏曰胡。又縣名。《書·禹貢·導菏澤傳》菏澤在胡陵。《疏》正義曰：地理志，山陽郡有胡陵縣。又書名。《前漢·藝文志》胡非子三篇。《註》墨翟弟子。《又》封胡五篇。《註》黃帝臣。又國名。《周禮·冬官考工記》妢胡之笴。《註》妢胡，胡子之國，在楚旁。又姓。《左傳·襄二十五年》庸以元女大姬配胡公。《註》胡公閼父之子滿也。又複姓。《八及歌》海內珍奇，胡母季皮。《註》侍御史太山奉高胡母班，字季皮。又《集韻》洪孤切，音𩑶。戈戟內柄處。又胡故切，音護。頸也。《前漢·金日磾傳》日磾捽胡。晉灼讀。

胢：《正字通》同䯊。

𦙶：《集韻》空胡切，音枯。《博雅》𦙶，曝也。又《廣韻》公戸切，音古。同股。

𦙷：《集韻》丘刀切，音𣐊。𦞠也。本作尻。亦作𡱧。

胣：《集韻》丑豸切，音褫。刳腸曰胣。《莊子·胠篋篇》昔者龍逢斬，比干剖，萇弘胣。《註》刳腸曰胣。又演爾切，音酏。又賞是切，弛去聲。義𠀤同。或作肔。

胤：〔古文〕𦞩《廣韻》羊晉切《正韻》羊進切，𠀤音孕。《說文》子孫相承續也。从肉从八，象其長也。幺亦象重累也。《廣韻》繼也，嗣也。《書·洛誥》予乃胤保，大相東土。《傳》我乃繼文武安天下之道，大相洛邑。又《高宗肜日》王司敬民，罔非天胤。《傳》王者主民，當敬民事。民事無失天所嗣常也。又習也。《詩·大雅》永錫祚胤。《傳》胤，習也。又《廣韻》國名。《書·胤征》胤侯命掌六師。又姓。又《韻補》叶延去聲。《徐幹·齊都賦》旣墜反升，將絕復胤。叶下徧。

胥：〔古文〕𦙃《廣韻》相居切《集韻》新於切，𠀤音湑。《說文》蟹醢也。《韻會》言其肉胥胥解也。《周禮·天官·庖人註》靑州之蟹胥。又《集韻》助也，待也。又《廣韻》相也。《書·太甲》民非后，罔克胥匡以生。《傳》無能相匡。《前漢·楚元王傳》二人諫不聽，胥靡之。《註》胥，相也。靡，隨也。古者相隨坐輕𠛬之名。又𠛬徒亦名胥靡。《莊子·庚桑楚》胥靡登高而不懼。《註》胥靡，𠛬徒人也。《前漢·敘傳》史遷薰胥以𠛬。《註》胥，相也。又《集韻》皆也。《詩·小雅》君子樂胥。《傳》胥，皆也。又儲胥，謂蓄積待用也。《前漢·揚雄傳》木雍槍累，以爲儲胥。《註》有儲蓄，以待所須也。又官名。《周禮·地官》胥師，二十肆，則一人皆二史。《註》胥及肆長，市中給繇役者。《禮·文王世子》胥鼓南。《註》胥掌以六樂之會正舞位。又樹名。《前漢·司馬相如傳》留落胥邪。《註》胥邪似幷閭，皮可作索。又蝶名。《莊子·至樂篇》蝴蝶，胥也。《註》蝴蝶一名胥。《列子·天瑞篇》烏足之根爲蠐螬，其葉爲胡蝶。胡蝶，胥也。化而爲蟲，生竈下。又語辭。《詩·小雅》侯氏燕胥。《又》君子樂胥。又地名。《左傳·宣十二年》車及于蒲胥之市。又胥閭，門名。《穀梁傳·成元年》客不悅而去，相與立胥閭而語。《註》門名。又姓。《廣韻》胥童，晉臣。見《左傳·成十七年》。又人名。《左傳·哀十一年》桑掩胥御國子。《前漢·功臣表》復陽剛侯陳胥。又《集韻》寫與切，音諝。又蘇故切，音素。義𠀤同。又《正韻》山徂切，音蔬。同蘇。又《韻補》叶胥上聲。《班固·靈臺詩》屢維豐年。於皇樂胥。叶上廡雨。考證：〔《周禮·地官》胥師，二十四，則一人皆二史。〕謹照原文二十四改二十肆。

䏥：《字彙》同𦙇

胦：《廣韻》握江切《集韻》於江切，𠀤音𤢐。胦肛，不伏人。又《廣韻》《集韻》𠀤於良切，音央。《廣韻》脬胦。《集韻》脖胦，臍也。又《集韻》於郞切，音鴦。又倚朗切，音坱。義𠀤同。

𦙸：《篇海》蘇干切，音酣。萌肋也。

𦙹：《字彙補》邦貫切，音半。肉也。與服不同。又《集韻》與腷同。詳腷字註。

𦙺：《玉篇》古腵切。《廣雅》𦙺䐒，不密。𦙲。

𦙻：《篇海》毛載切。背側肉也。

𦙼：《字彙補》此移切，音雌。子腸也。

𦚝：《集韻》披冰切，音淜。腹脹貌。

䏦：《集韻》徒兼切，音甜。肥也。又《五音集韻》古滑切，音劀。脂也。

胭：《廣韻》烏前切《集韻》因蓮切《正韻》因肩切，𠀤音烟。《說文》嗌也。《玉篇》胭喉也。又《廣韻》胭脂，與燕脂同。

䏧：《集韻》女加切，音拏。䐒䏧，不密也。又《集韻》《韻會》𠀤敞尒切，音侈。肉物肥美也。《詩·小雅·爲豆孔庶箋》庶，䏧也。又《集韻》女下切，音䋈。又《廣韻》乃亞切《集韻》乃嫁切，𠀤音𪐀。又《五音集韻》丁可切，音嚲。義𠀤同。

胮：《廣韻》薄江切《集韻》皮江切，𠀤音龎。《廣韻》胮肛，脹大也。《博雅》腫也。又《廣韻》匹江切《集韻》披江切《韻會》滂江切，𠀤音𪔔。義同。《集韻》或作𤵸膖肨。

𦚞：《集韻》區旺切，匡去聲。腹中寬也。又《玉篇》去王切《五音集韻》去羊切，𠀤音羌。腔也。

胯：《唐韻》《集韻》《韻會》《正韻》𠀤苦故切，音庫。《說文》股也。《正韻》署胯兩股閒。《史記·淮隂侯傳》不能死，出我胯下。《註》股也。又《廣韻》苦瓜切《集韻》《韻會》《正韻》枯瓜切，𠀤音誇。又《廣韻》《正韻》苦化切《集韻》《韻會》枯化切，𠀤音跨。義𠀤同。又《集韻》枯買切，音銙。腇肥貌。

胰：《廣韻》以脂切《集韻》《韻會》《正韻》延知切，𠀤音夷。夾脊肉。《韻會》本作胂。又《類篇》與𦚟。同詳𦚟字註。

胱：《正韻》姑黃切，音光。膀胱，水府也。《類篇》脅下。《博雅》膀胱謂之脬。《正字通》膀胱，重九兩一銖，縱廣九寸，盛溺九升九合，廣二寸半，上系小腸，下聯前隂。《素問》膀胱者，州都之官，津液藏焉，氣化則能出。《甲乙經》膀者，橫也。胱者，廣也。言其體橫廣而短也。

胲：《廣韻》古哀切《集韻》《韻會》柯開切，𠀤音該。《說文》足大指毛肉也。《莊子·庚桑楚》臘者之有〈月㲋〉胲，可散而不散也。《註》足大指也。又《博雅》胲，備也。《莊子·庚桑楚·〈月㲋〉胲註》一云備也。又書名。《前漢·藝文志》五行奇胲用兵二十三卷。《註》軍中約也。又《集韻》己亥切《韻會》尸亥切《正韻》居亥切，𠀤音改。《集韻》頰下曰胲。《前漢·東方朔傳》樹頰胲。《註》胲音改，頰肉也。

胳：《唐韻》古洛切《集韻》剛鶴切，𠀤音各。《說文》腋下也。《廣韻》胳腋。《博雅》胳謂之腋。又《集韻》轄格切，音垎。義同。又《集韻》各頟切，音格。牲後頸骨。《儀禮·鄕飮酒禮》介俎脊脅胳肺。《註》後脛骨二，膊胳也。《釋文》胳，音格。

胴：《廣韻》《集韻》𠀤徒弄切，音洞。《玉篇》大腸也。《抱朴子·僊藥卷》雄黃服餌之法，以𤣥胴腸裹蒸之於赤土下。又《集韻》杜孔切，音動。侗胴，直貌也。《揚子·方言》侗胴，狀也。《註》謂形狀也。

胵：《唐韻》處脂切《集韻》稱脂切，𠀤音𨾦。《說文》鳥胃。一曰胵，五藏總名。《廣韻》膍胵，鳥藏。《博雅》百葉謂之膍胵。《集韻》或从氏。又《集韻》陟利切，音致。肥也。又《集韻》陟栗切，音窒。《五音集韻》同郅。郁郅，地名。

𦚟：《廣韻》與之切，音飴。豕息肉也。又謂之豬𦚟。《正字通》豕脾息肉。《類篇》亦作胰。

𦚠：《集韻》脤，或作𦚠。

胶：《廣韻》胡茅切《集韻》何交切，𠀤音爻。《廣韻》聲也。《集韻》脛骨也。

胷：《廣韻》《集韻》《正韻》許容切《韻會》虛容切，𠀤音匈。《說文》膺也。本作匈。《史記·趙世家》黑龍面而鳥噣鬢，麋髭𩑺，大膺大胷。亦作胸。

胸：《正字通》同胷。

䏨：《廣韻》呼罪切，音賄。𦞙䏨，大腫貌。又《集韻》都回切，音塠。義同。

胹：《唐韻》如之切《集韻》人之切，𠀤音而。《說文》爛也。《玉篇》煮熟也。《揚子·方言》胹，熟也。《左傳·宣二年》宰夫胹熊蹯不熟。《疏》過熟曰胹，自關而西，秦晉之郊曰胹。又《類篇》或作臑。《楚辭·招魂》胹龞炮羔，有柘漿些。《註》胹，一作臑。《集韻》或作腝𩰴𦓒。

䏩：《集韻》迄及切，音吸。本作脅，亦書作脇。脅肩竦體也。又《集韻》《類篇》𠀤遏合切，音姶。義同。

胺：《廣韻》烏葛切《集韻》阿葛切，𠀤音遏。肉敗臭。《博雅》胺，敗也。

𦚡：《集韻》先結切，音屑。脂也。一曰臆中脂。

䏬：《集韻》迷浮切，音謀。脊也。《玉篇》脊䏬也。

胻：《唐韻》戸更切《集韻》何庚切，𠀤音行。《說文》脛耑也。从肉，行，意兼聲。《廣韻》牛勢胻也。《五音集韻》肚也。又《廣韻》呼郞切《集韻》寒剛切，𠀤音炕。《博雅》胻，脛也。《史記·龜筴傳》壯士斬其胻。《註》脚脛也。又《集韻》下梗切，音杏。又下孟切，行去聲。義𠀤同。

𦚢：《廣韻》《集韻》𠀤於靴切，音𠏃。手足曲病。

𦚣：《集韻》胡恩切，音痕。足後也。本从足作跟。又《字彙》肉眼也。

胼：《集韻》蒲眠切，音蹁。胼胝，皮堅。《玉篇》皮厚也。手足胼胝。《集韻》或作跰。通作骿。

能：《廣韻》《集韻》《正韻》𠀤奴登切，音儜。《說文》熊屬，足似鹿。能獸堅中，故稱。賢能而疆壯者稱能傑也。《徐曰》堅中，骨節實也。又《廣韻》善也。《增韻》勝任也。《書·大禹謨》汝惟不矜，天下莫與汝爭能。又《正字通》順習也。《詩·大雅》柔遠能邇。又《廣韻》奴來切《正韻》囊來切，𠀤音㾍。三足龞。《爾雅·釋魚》龞三足，能。《註》山海經，從山多三足龞，今陽羨縣君山池亦有之。又與台通。三能，星名。《史記·天官書》魁下六星，兩兩相比，名曰三能。《註》作三台。又《正字通》乃帶切，音柰。姓也。唐能延壽，能元皓，宋能迪。又與耐通。《前漢·晁錯傳》胡貊之人性能寒，揚粵之人性能暑。《註》能，讀曰耐。又《韻補》叶音尼。《屈原·離騷》紛吾旣有此內美兮，又重之以修能。叶下佩，佩音皮。又叶音寧。《詩·小雅》各奏爾能。叶上湛，湛音沈。又叶音袽。《柳宗元·佩韋賦》歷九折而直犇兮，固摧轅而失途。遵大路而曲轍兮，又求達而不能。

𦚤：《集韻》勇主切，音庾。腹下肥。又《五音集韻》羊朱切，音逾。肥𦚤。

胾：《唐韻》《集韻》《韻會》側吏切《正韻》資四切，𠀤音剚。《說文》大臠也。《正字通》切肉曰胾。《博雅》胾，臠也。《詩·魯頌》毛炰胾羹。《傳》胾，肉也。《儀禮·士虞禮》胾四豆，設于左。《註》胾，切肉也。《前漢·周勃傳》獨置大胾。《註》師古曰：胾，大臠也。

胿：《廣韻》古攜切《集韻》涓畦切，𠀤音圭。《廣韻》腣胿。《集韻》大腹。又《廣韻》胡雞切《集韻》弦雞切，𠀤音兮。義同。又《五音集韻》睽桂切，音䙆。孔也。

脀：《唐韻》署陵切《集韻》辰陵切，𠀤音承。《說文》騃也。《博雅》癡也。又《集韻》諸應切，音證。一曰臖脀，腫也。又《廣韻》煮仍切《韻會》諸仍切《正韻》諸丞切，𠀤音蒸。《廣韻》升也，以牲實鼎也。《儀禮·燕禮》脯醢無脀。《註》脀，俎實。《儀禮·特牲饋食禮》宗人告祭脀。《註》脀，俎也。《釋文》脀，之承反。《疏》脀者，升也。謂升特牲體於俎。《集韻》或作𦞪。

𦚥：《集韻》于求切，音尤。縣名。在東萊。本作𦚥。又《五音集韻》羽求切。與疣同。結病也。𦚥字右下从止，不从山作。

𦚦：《廣韻》煑仍切《正韻》諸丞切，𠀤音蒸。《廣韻》熟也。《博雅》𦚦，𡒒也。《釋文》𦚦，之丞反。𡒒音熟。

脁：《唐韻》土弔切《集韻》他弔切，𠀤音糶。《說文》祭名。《廣韻》祭也。《集韻》祭肉。又《集韻》丑照切，音朓。義同。又《集韻》餘招切，音遙。好也。《揚子·方言》脁，說好也。《註》謂姅悅也。《正字通》从肉，與朓、朒字別。朓从日月之月。別詳月部朓字註。

脂：《唐韻》旨夷切《集韻》《韻會》蒸夷切《正韻》旨而切，𠀤音祗。《說文》戴角者脂，無角者膏。《正字通》禽獸腴也。凝者爲脂，釋者爲膏。《詩·衞風》膚如凝脂。《傳》如脂之凝《史記·貨殖傳》販脂辱處也。又《釋名》脂，砥也。著面柔滑如砥石也。又《博雅》人二月而脂。《前漢·五行志》在人腹中，肥而包裹心者，脂也。又《正字通》燕脂，以紅藍花汁凝脂爲之，燕國所出。後人用爲口脂。《釋名》脣脂，以丹作之，象脣赤也。又以喻榮祿也。《揚子·太𤣥經》出泥入脂。《註》脂，榮祿也。卜從洿泥之中出，求榮祿之處也。又用以利物曰脂。《詩·衞風》載脂載舝。《傳》脂舝其車，以還我行也。又鳥名。《爾雅·釋鳥》桑扈，竊脂。《註》俗謂之靑雀，觜曲，食肉，好盜脂膏，因名竊脂。《詩·小雅·交交桑扈傳》桑扈，竊脂也。又草名。《抱朴子·僊藥卷》玉脂芝，生於有玉之山，常居懸危之處。又《正字通》藥名。赤石脂，可以塗屋。又五靈脂。又補骨脂。又《五音集韻》水名。又姓。《後漢·孔融傳》初，京兆人脂習元升與融相善。又《集韻》軫視切，音旨。手指也。與指同。

脃：《唐韻》《集韻》《韻會》𠀤此芮切，音毳。《說文》小耎易斷也。《周禮·冬官考工記·弓人》夫角之末，遠於𠜶而不休於氣，是故脃，脃故欲其柔也。《管子·事語篇》無委致圍，城脃致衝。《註》脃，不堅也。又《博雅》脃，欲也。又《正字通》輕也。《後漢·許荆傳》郡濵南州，風俗脃薄。又《集韻》促絕切，音膬。又蒼沒切，音猝。義𠀤同。又《韻補》叶音歠。《左思·魏都賦》肖貌蕞陋，稟質遳脃。巷無杼首，里罕耆耊。《廣韻》俗作脆。

脄：《廣韻》莫杯切《集韻》謨杯切，𠀤音枚。《說文》背肉也。《五音集韻》脊側之肉。《禮·內則》擣珍，取牛羊麋鹿麕之肉，必脄。《註》脄，脊側肉也。《楚辭·招魂》敦脄血拇，逐人駓駓些。《註》脄，背也。又《集韻》《正韻》𠀤莫佩切，音妹。義同。《楚辭·招魂敦脄註》又音妹。又《廣韻》《集韻》莫代切《正韻》莫賄切，𠀤音䆀。義同。《禮·內則·麋鹿麕之肉必脄釋文》徐讀亡代反。《集韻》或作脢。

脅：《唐韻》虛業切《集韻》《韻會》迄業切，𠀤音熁。《說文》兩膀也。《玉篇》身左右兩膀。《廣韻》胷脅。《增韻》腋下也。《周禮·天官·醢豚拍魚醢註》拍爲膊，謂脅也。《晉語》重耳過曹，聞其駢脅，欲觀其狀。又《正字通》牲體，前爲代脅，中爲長脅，後爲短脅。又《正韻》迫脅，以威力恐人也。《書·胤征》殲厥渠魁，脅從罔治。《疏》其被迫脅而從，距王師者，皆無治責其罪。又《泰誓》脅權相滅。《疏》假用在上之權命脅之。又《詩·秦風》遊環脅驅。《傳》脅驅，愼駕具，所以止入也。又斂也。《前漢·王莽傳》動靜辟脅，萬物生焉。《註》師古曰：脅，收斂也。又責也。《公羊傳·莊二十五年》以朱絲營社，或曰脅之。《註》脅之，與責求同義。又脅盾，盾名。《管子·幼官篇》兵尚脅盾。《註》象時物之閉盾，或署之於脅。又《廣韻》許欠切《集韻》虛欠切，𠀤音搚。妨也。又《集韻》迄及切，音吸。脅肩，竦體也。或書作脇。

脆：《廣韻》俗脃字。

脇：《集韻》同脅。

脈：《集韻》莫獲切《正韻》莫白切，𠀤音麥。《說文》血理分袤行體者。《玉篇》血理也。《正字通》五臟六府之氣分流四支也。《釋名》脈，幕也，幕絡一體也。《左傳·僖十五年》慶鄭曰：張脈僨興。《註》血脈必周身而作。《史記·樂書》音樂者，所以動盪血脈，流通精神。《前漢·藝文志》醫經者，原人血脈，經落，骨髓隂陽表裏。又地脈。《周禮·天官·瘍醫》以鹹養脈。《註》鹹，水味。水之流行地中，似脈。

脉：《正字通》俗脈字。《韻會》毛氏曰：字从月从𠂢。今从永者，誤也。永，古詠字。反永爲𠂢。𠂢音普拜切，水之邪流也。从𠂢，取邪流義，不當从永。但相承已久，不敢廢也。

𦚧：《唐韻》如順切，音閏。《說文》𦚧䏰，蟲名。借地名。漢中有𦚧䏰縣，地下多此蟲，因以爲名。考其義，當作潤蠢。又《集韻》尺尹切，音蠢。𦚧䏰，縣名。在漢中。《韓愈·韋侍講盛山十二詩序》讀而歌詠之，令人欲棄百事，往而與之遊，不知其出於巴東，以屬𦚧䏰也。《註》洪氏云：開州盛山郡，義寧二年置，後名𦚧䏰縣，故城在今夔州雲安縣西。◎按此則縣名上去二音皆可讀。《集韻》或从勻。俗作朐，非是。

脊：《廣韻》《韻會》《正韻》𠀤資昔切，音積。《說文》背呂也。《廣韻》背脊。《正字通》背心也。手足之所不及，故謂之脊。《釋名》積也。積續骨節，脈絡上下也。《易·艮卦註》夤，當脊之肉也。又《說卦》爲美脊。《疏》取其陽在中也。又物皆有脊。《禮·內則》狸去正脊。又《少儀夏右鰭註》鰭，脊也。又山脊。《爾雅·釋山》山脊，岡。《疏》孫炎云：長山之脊也。《書·胤征火炎崐岡傳》山脊曰岡。又喻地形。《史記·張儀傳》必折天下之脊。《註》常山於天下在北，有若人之背脊也。《戰國策》今梁者，天下之脊也。又《韻會》理也。《詩·小雅》有倫有脊。《傳》脊，理也。又與㱴通。死骨也。《周禮·秋官·蜡氏掌除骴註》故書骴作脊。鄭司農云：脊讀爲㱴，謂死人骨也。又鳥名。《詩·小雅》脊令在原。《傳》脊令，雝渠也。飛則鳴行則搖。又茅脊。《前漢·郊祀志》江淮閒，一茅三脊。《註》茅草有三脊，謂靈茅也。

䏪：《廣韻》《集韻》𠀤仍吏切，音餌。《廣韻》筋健。《集韻》腱也。

𦚨：《廣韻》《集韻》𠀤時制切，音逝。割肉。

𦚩：《篇海類編》烏寡切，蛙上聲。𦚩𦛐，肥貌。

䏫：《集韻》虛尤切，音休。腹脊閒謂之䏫。《篇海》齊人謂瘠腹曰䏫。《集韻》或作脙。

𦚪：《集韻》倚亥切，音唉。肥也。

𦚫：《字彙補》火叶切，音歙。大腹也。

𦚬：《字彙補》與胯同。

𦚭：《篇海類編》子余切，音沮。𦚭蟲也。

𦚮：《說文長箋》同胏。臠也。

脕：《廣韻》亡運切《集韻》文運切，𠀤音問。草新生也。又《廣韻》《集韻》𠀤無販切，音萬。《廣韻》肥澤也。《集韻》愉色必有脕容。《楚辭·遠遊》玉色頩以脕顏。《註》脕，澤也，音萬。豔美色也。又《廣韻》無遠切《集韻》武遠切，𠀤音晚。義同。《集韻》通作免。

𦛔：《廣韻》辭戀切《集韻》隨戀切，𠀤音㳬。《廣韻》𦛔，短者。《集韻》便𦛔，短小貌。又《廣韻》與專切《集韻》余專切，𠀤音沿。又《集韻》旬宣切，音旋。義𠀤同。《集韻》或从旋。

脖：《廣韻》蒲沒切，音勃。胦臍。《玉篇》脖，胦。《正字通》靈樞經，肓之原，出於脖胦。

脗：《韻會》武粉切，音吻。脗合。《莊子·齊物論》爲其脗合，置其滑涽。《註》合也。又《正字通》音敏。《莊子·齊物論·脗合註》又音泯，無波際之貌。

脘：《唐韻》古卵切《集韻》古緩切，𠀤音管。《說文》胃府也。讀若患。《集韻》卽胃脯。《博雅》脘，脯也。《正字通》胃之受水穀者曰脘，臍上五寸爲上脘，臍上四寸卽胃之幕爲中脘，臍上二寸當胃下口爲下脘。又《集韻》戸版切，音睅。肉也。又胡官切，音桓。骨脂也。又胡玩切，音換。義同。

脙：《唐韻》巨鳩切，音裘。《說文》齊人謂𦡱脙也。讀作休。《爾雅·釋言》脙，瘠也。《註》齊人謂瘠爲脙。又《廣韻》許尤切《集韻》虛尤切，𠀤音休。《集韻》腹脊閒謂之脙。本作䏫。

𦛕：《集韻》迄業切，音脅。腋下也。本作胠。

脚：《廣韻》居勺切《集韻》訖約切，𠀤音蹻。《說文》脛也。《釋名》脚，却也。以其坐時却在後也。《詩·小雅·旣微且尰釋文》尰，脚脛也。《山海經》長股之國，在雄常北，被髮。一曰長脚。

脛：《唐韻》胡定切《集韻》《韻會》《正韻》形定切，𠀤音鋞。《說文》胻也。《廣韻》腳脛。《釋名》脛，莖也。直而長，似物莖也。《詩·小雅·赤芾在股傳》脛本曰股。《史記·魏其武安侯傳》脛大於股，不折必披。《前漢·趙充國傳》聞苦腳脛寒泄。《註》脛，膝以下骨也。又脛脛，直貌。《前漢·楊惲傳》脛脛者，未必全也。《註》脛脛，直貌。又《正字通》鳥獸膝骨亦曰脛。《莊子·駢母篇》鳧脛雖短，續之則憂。鶴脛雖長，斷之則悲。《儀禮·鄕飮酒禮·賔俎脊脅肩肺註》凡牲前脛骨三，肩臂臑也。又《廣韻》胡頂切《集韻》《韻會》《正韻》下頂切，𠀤音悻。又《集韻》戸孟切，橫去聲。義𠀤同。《集韻》或作踁。

脜：《廣韻》耳由切《集韻》而由切，𠀤音柔。《說文》面和也。或从頁。

𦛖：《廣韻》叱涉切《集韻》尺涉切，𠀤音謵。《廣韻》𦣀𦛖。《集韻》䐲𦣀，肉動也。

脝：《廣韻》許庚切《集韻》《韻會》虛庚切，𠀤音亨。《廣韻》膨脝，脹也。《集韻》膨脝，腹滿貌。《韓愈·城南聯句》苦聞腹膨脝。又《韻會》通作亨。《韓愈·石鼎聯句》豕腹漲彭亨。

脞：《廣韻》倉果切《集韻》《韻會》取果切《正韻》徂果切，𠀤坐上聲。《玉篇》叢脞，細碎無大略。《集韻》小也。一曰切肉爲脞。《書·臯陶謨》叢脞。《傳》叢脞，細碎無大略。又《廣韻》醋加切《集韻》醋伽切，𠀤音㛗。脆也。又《集韻》徂禾切，音矬。又村戈切，音遳。又損果切，音𧴪。義𠀤同。

䏯：《集韻》職吏切，音志。黑子也。又《集韻》䏕，古作䏯。註詳四畫。

𦛗：《五音類聚》兩舉切，音呂。𦛗，脊也。

𦛘：《玉篇》《五音集韻》𠀤下革切，音覈。肉也。

脟：《唐韻》力輟切《集韻》龍輟切，𠀤音劣。《說文》脅肉也。一曰脟，腸閒肥也。一曰膫也。又《廣韻》力兗切《集韻》力轉切《正韻》盧轉切，𠀤音臠。臞也。一曰切肉臠也。《廣韻》割也。《前漢·司馬相如傳》脟割輪焠。《註》脟與臠同。言臠割其肉。《楚辭·九歎》龍邛脟圈，繚戾宛轉，阻相薄兮。《註》脟音臠。又《集韻》盧活切，音捋。義同。又《正韻》披交切，音胞。腹中水府。

䏰：《唐韻》尺尹切《集韻》爾軫切，𠀤音忍。《說文》𦚧䏰也。《集韻》𦚧䏰，縣名。《後漢·劉焉傳》韙以此遂屯兵𦚧䏰備表。《註》屬蜀郡，故城在今夔州雲安縣西也。又《廣韻》如順切《集韻》儒順切，𠀤音閏。漢縣名。《後漢·吳漢傳》宕渠楊偉，𦚧䏰徐容等。《註》十三州志，𦚧音春，䏰音閏。其地下濕，多𦚧䏰蟲，因以名縣。

䏱：《玉篇》《五音集韻》𠀤居六切，音菊。《玉篇》身也。《五音集韻》肥也。

𦛙：《集韻》時正切，音盛。肥也。《揚子·方言》梁益之閒，凡人言盛及其所愛曰諱，其肥𦛙謂之䑋。《註》肥䑋多肉。

脠：《唐韻》丑連切《集韻》尸連切，𠀤音羶。《說文》生肉醬也。《釋名》生脠，以一分膾，二分細切，合和挻攪之也。又《齊民要術》有燥脠法。又《廣韻》丑延切《集韻》抽延切，𠀤音鯅。《廣韻》魚醢也。

脡：《集韻》《韻會》𠀤他頂切，音珽。脯朐也。《公羊傳·昭二十五年》與四脡脯。《註》伸曰脡。又《集韻》待鼎切《正韻》徒鼎切，𠀤音挺。義同。又《正韻》直也。《禮·曲禮》鮮魚曰脡祭。《註》脡，直也。

䏲：《集韻》徒結切，音耊。骨差也。一曰腫也。一曰連脽肉。或从骨。又《集韻》天黎切，音悌。䐔䏲，鼻不正。

䏳：《廣韻》旨熱切，音晢。脟皮也。又《集韻》之列切，音浙。《博雅》胓䏳，脂也。本作𦠟。《五音集韻》胓䏳，牛羊脂也。考證：〔《博雅》䏳𣎇，脂也。〕謹按胓䏳二字相連爲文，謹照原文䏳𣎇改胓䏳。

䏴：《集韻》所敎切，音稍。凡物之殺銳曰䏴。或作𦡱燿哨。又《字彙補》目不明貌。《揚子·太𤣥經》䏴提明德，或遵之行。《註》䏴，目不明貌。

䏵：《廣韻》莫湩切《集韻》母湩切，𠀤音𪁪。《廣韻》豐大。又《集韻》母項切，音𠈵。豐肉。或作朦。又母揔切，音蒙。《博雅》腫也。又莫江切，音尨。身大也。

𦛚：《集韻》奴紺切，音婻。𦛚䐺，肥貌。

䏶：《正韻》部比切，音陛。唐李甘齧疽刳䏶，以急親病。又䏶胵，胃脘也。

脢：《唐韻》莫杯切《集韻》《正韻》謨杯切《韻會》謀桮切，𠀤音枚。《說文》背肉也。《玉篇》脢者，心之上，口之下。《廣韻》脊側之肉也。《正字通》脢卽膂也。心繫於膂，以奠神明，宰庶務。《易·咸卦》九五咸其脢。《註》脢者，心之上，口之下。《疏》子夏易傳曰：在脊曰脢。馬云：脢，背也。鄭云：脢，脊肉也。王云：脢，在背而夾脊。諸說不同，大體皆在心上。《博雅》胛謂之脢。又《集韻》《韻會》《正韻》𠀤莫佩切，音妹。又《集韻》莫代切《正韻》莫賄切，𠀤音䆀。又《類篇》茫歸切《五音集韻》無非切，𠀤音微。義𠀤同。又《五音集韻》呼恢切，音灰。《易·咸卦》咸其脢。王肅讀。

脣：〔古文〕䫃《唐韻》食倫切《韻會》船倫切《正韻》殊倫切，𠀤音漘。《說文》口耑也。《玉篇》口脣也。《釋名》脣，緣也，口之緣也。《春秋·元命包》脣者，齒之垣。《穀梁傳·僖三年》語曰：脣亡則齒寒。又牛脣，草名。《爾雅·釋草》蕒，牛脣。《註》水蕮也。又《類篇》彌盡切，音泯。䐇合無波際貌。《集韻》或作䐇脗。《韻會》亦書作脤。脗原字从豕，不从勿作。

脤：《廣韻》時忍切《集韻》《韻會》是忍切《正韻》時軫切，𠀤音腎。《說文》社肉。本作祳。盛以蜃，故謂之祳，天子所以親遺同姓。《玉篇》以脤膰之禮，親兄弟之國，皆社稷宗廟之肉也。《博雅》肉也。《左傳·閔二年》梁餘子養曰：帥師者受命于廟，受脤于社。《註》脤，宜社之肉，盛以脤器。《前漢·五行志》成肅公受脤于社不敬。《註》服虔曰：脤，祭社之肉也。盛以蜃器，故謂之脤。師古曰：𧒏，大蛤也。又生肉曰脤。《穀梁傳·定十四年》脤者何也，俎實也，祭肉也。生曰脤，熟曰膰。又狸脤，地名。見《春秋·成十七年》。又無脤，人名。《莊子·德充符》闉跂支離無脤說衞靈公，靈公說之。《註》無脤，名也。《集韻》或作𦚠。

脥：《廣韻》《廣韻》𠀤謙琰切，音惔。腹下也。又《集韻》詰叶切，音愜。義同。又迄業切，音脅。腋下也。又《玉篇》居協切《五音集韻》古協切，𠀤音頰。《玉篇》俗頰字。《五音集韻》頰面也。

脦：《集韻》惕得切，音忒。肋脦，不正容止也。

䏷：《廣韻》侯幹切《集韻》侯旰切，𠀤音翰。《廣韻》䑇䏷，刀箭瘡藥。出古兵格。《集韻》䑇䏷，藥名，出西蕃，治金創。

脧：《唐韻》子回切《集韻》祖回切，𠀤音嗺。《說文》赤子隂也。又《廣韻》口嗺頹。又《集韻》《韻會》荀緣切《正韻》息緣切，𠀤音宣。《集韻》縮也。《韻會》俗語謂縮朒爲朘縮。《正韻》減也。《前漢·董仲舒傳》民日削月朘。《註》謂轉褰踧也。又《廣韻》子泉切《集韻》《韻會》遵全切，𠀤音鐫。又《五音集韻》子戈切，音侳。又《集韻》祖誄切，音濢。又津垂切，音厜。義𠀤同。脧与𡱥、䘒同。辰集有从月的朘字，音juān。

脨：《集韻》趨玉切，音促。本作𦠁。弗𦠁。炙筯。或从肉。又秦昔切，音籍。瘦也。

𦛛：《五音類聚》思晉切，音信。腦會也。又息恣切，音四。義同。

𦛜：《集韻》戸感切，音頷。顄也。又胡南切，音含。肥牛脯。又《五音集韻》排囊柄也。

脩：《唐韻》息流切《集韻》《韻會》《正韻》思留切，𠀤音羞。《說文》脯也。《正字通》肉條，割而乾之也。《釋名》縮也。腊脯乾燥而縮。《周禮·天官·膳夫》凡肉脩之頒賜皆掌之。《註》脩，脯也。又《內饔》凡掌共羞脩𠛬膴胖骨鱐，以待共膳。《註》脩，鍛脯也。《左傳·莊二十四年》女贄不過榛栗棗脩。《註》脩，脯也。《釋文》鍛脯加薑桂曰脩。又治也，習也。《書·說命》爾交脩子。《疏》令其交更脩治己也。《詩·大雅》脩爾車馬。《禮·禮運》講信脩睦。又《韻會》長也。《詩·小雅》四牡脩廣。《傳》脩，長也。又《大雅》孔脩且張。《屈原·離騷》路曼曼其脩遠兮，吾將上下而求索。《註》長也。又掃除也。《周禮·天官》掌百官之誓戒，與其具脩。《註》脩，掃除糞酒。《禮·祭義》宮室旣脩。《註》脩，設，謂除及黝堊。又備也。《周語》脩其簠簋。《註》備也。又久也。《周禮·冬官考工記·弓人》𣂪目不荼，則及其大脩也，筋代之受病。《註》脩，猶久也。又儆也。《魯語》吾冀而朝夕脩我。《註》儆也。又乾也。《詩·王風》中谷有蓷，暵其脩矣。《傳》脩，且乾也。又《爾雅·釋樂》徒鼓鍾謂之脩。又草名。《山海經》賈超之山，其中多龍脩。《註》郭曰：龍須也。似莞而細，生山石穴中。又魚名。《山海經》橐山，橐水出焉，其中多脩辟之魚。又姓。《韻會》漢有屯騎校尉脩炳。又人名。《屈原·離騷》吾令蹇脩以爲理。《註》蹇脩，伏羲氏之臣也。又《正韻》云九切，音有。《周禮·春官·鬯人》廟用脩。《註》脩，器名，漆尊也。鄭康成曰：脩讀爲卣。又《集韻》他彫切，音祧。縣名，在信都。周亞夫封邑。《前漢·恩澤侯表序》孝景將侯王氏，脩侯犯色。《註》脩，讀曰條。又《類篇》思邀切，音宵。脩脩，羽敝也。《正字通》說文脩，脯也。修，飾也。分爲二。今脩修通。考證：〔又敬也。《魯語》吾冀而朝夕脩我。《註》敬也。〕謹照原文兩敬字𠀤改儆。

脪：《集韻》香靳切，音憖。《說文》創肉反出也。一曰㿎脪，熱氣著膚中。《玉篇》腫起也。又《廣韻》《集韻》𠀤興忍切。又《集韻》許謹切，音䘆。義𠀤同。又《廣韻》丑飢切《集韻》抽遲切，𠀤音絺。《廣韻》𦚈脪，牛馬子腸。《集韻》𦚈脪，畜水腸。《集韻》或作𦜓𤷓㾙𤴾𦢯。

𦛝：《廣韻》宅加切，音茶。含舌貌。

𦛞：《集韻》又業切，音腌。漬肉也。本作腌。《五音集韻》鹽漬魚也。

脫：《唐韻》《韻會》《正韻》𠀤徒活切，音奪。《說文》消肉臞也。《玉篇》肉去骨《韻會》一曰壤斷。《增韻》物自解也。《博雅》脫，離也。《爾雅·釋器》肉曰脫之。《註》剝其皮也。《疏》治肉，除其筋膜，取好者。又《韻會》免也。《前漢·高五王傳》自以爲不得脫長安。《註》脫，免也。又略也。《史記·禮書》凡禮始乎脫。《註》脫，猶疏略也。《後漢·向栩傳》及之官，時人謂其必當脫素從儉。《註》脫易𥳑素。又《博雅》脫，遺也。《禮·冠義知其能弟長而無遺矣註》遺，猶脫也。又過去也。《莊子·天地篇》老子曰：夫巧知神聖之人，吾自以爲脫焉。《註》脫，過去也。又除也。《公羊傳·昭十九年》復加一飯，則脫然愈。《註》脫然，疾除貌。又《韻會》誤也。又或然之辭。又草名。《爾雅·釋草》倚商，活脫。《山海經》升山，其草多寇脫。《註》寇脫草生南方，高丈許，似荷葉，而莖中有瓤，正白。又鳥名。《博雅》籠脫，鷂也。又山名。《山海經》東七十里，曰脫扈之山。又龍脫，地名。《史記·樊酈傳》戰龍脫。《註》在易州。又《廣韻》《集韻》《正韻》他括切《韻會》他活切，𠀤音捝。義同。又《集韻》欲雪切，音悅。蟲新出，皮悅好貌。司馬彪說。《莊子·至樂篇》蝴蝶，胥也。化而爲蟲，生於竈下，其狀若脫。《註》脫，新出皮也。又《集韻》吐外切。與娧同。娧娧，舒遲貌。一曰喜也。《詩·召南》舒而脫脫兮。《禮·儒行·麤而翹之又不急爲也註》又必舒而脫脫焉。《釋文》脫，吐外反。又《淮南子·精神訓》脫然而喜矣。《註》脫，舒也。又《韻補》叶音退。《孔稚圭·北山移文》若其亭亭物表，皎皎霞外，芥千金而不眄。屣萬乗其如脫。《註》脫，叶徒對反。又叶音託。《蘇軾·范景仁銘》君實旣來，遁歸於洛。縶而維之，莫之勝脫。

脬：《唐韻》匹交切《集韻》《韻會》披交切，𠀤音拋。《說文》膀光也。《徐曰》按白虎通：膀光，肺之府。《廣韻》腹中水府。《博雅》膀光謂之脬。《史記·倉公傳》風癉客脬。《註》膀胱也。又《釋名》赴也。夏月赴疾作之，久則奧也。又《集韻》通作胞。《史記·倉公傳·客脬註》正義曰：脬，亦作胞。

脭：《集韻》馳貞切，音呈。肉之精者。《枚乗·七發》飮食則溫淳甘膬，脭醲肥厚。

脮：《廣韻》《集韻》𠀤吐猥切，音骽。《廣韻》腲脮。《集韻》𦞙脮，踵疾。《六書故》𦞙脮，肥貌。又《廣韻》奴罪切《集韻》弩罪切，𠀤音餧。《廣韻》同鯘。《集韻》魚敗也。

脯：《唐韻》方武切《集韻》《韻會》匪父切《正韻》斐古切，𠀤音甫。《說文》肉乾也。《玉篇》脯，腊也。《廣韻》乾脯。《前漢·東方朔傳》乾肉爲脯。《禮·內則》牛脩，鹿脯，田豕脯，麋脯，麕脯。《韻會》薄析曰脯，捶之而施薑椒曰鍛脩。《釋名》脯，搏也。乾燥相搏著也。《禮·曲禮》以脯脩置者，左朐右末。《詩·大雅》爾殽伊脯。《前漢·貨殖傳》濁氏以胃脯而連騎。《註》今大官常以十月作沸湯，燖羊胃，以末椒薑扮之，暴使燥，是也。又《集韻》蓬逋切，音蒲。與酺通。大飮酒也。又《集韻》蒲故切，音步。爲人物災害之神。一曰會聚飮食也。本亦作酺。

脰：《唐韻》徒𠋫切《集韻》《韻會》《正韻》大透切，𠀤音豆。《說文》項也。《玉篇》頸也。《博雅》脰，項也。《左傳·襄十八年》兩矢夾脰。《註》脰，頸也。《史記·田單傳》自奮絕脰而死。《註》脰，頸。齊語也。又脰鳴。《周禮·冬官考工記·梓人》以脰鳴者。《註》脰鳴，鼃黽屬。又鳥名。《爾雅·釋鳥》燕白脰烏。《疏》白項而羣飛者謂之燕烏。燕烏，白脰烏也。又《博雅》脰，錯也。《又》饌也。又《韻補》叶音覩。《柳宗元·牛賦》牟肰而鳴，黃鍾滿脰。抵觸隆曦，日耕百畝。畝音姥。又叶音渡。《揚雄·羽獵賦》角搶題注，䠞竦讋怖。魂亡魄失，觸輻關脰。

𦛟：《玉篇》居杏切《集韻》古杏切，𠀤音梗。《玉篇》或作骾。食骨留咽中也。

𦛠：《集韻》乃結切，音隉。腫也。

𦛡：《集韻》肰古作𦛡。註詳四畫。

𦛢：《篇海類編》古麥切，音國。脚曲也。◎按音義疑與膕同。

𦛣：《字彙補》余連切，音沿。短貌。

𦛤：《字彙補》居款切，音管。肥𦛤也。

𦛥：《字彙補》烏貫切，音惋。寸口前掌後曰𦛥。

𦛦：《字彙補》古文肰字。註詳四畫。

𦛧：《集韻》同炙。

𦜆：《韻會》《正韻》𠀤胡南切，音含。《說文》本作顄。頤也。《通俗文》口上曰臄，口下曰函。《詩·大雅·嘉殽脾臄傳》臄，函也。《釋文》函，舌也。又口次肉也。本又作𦜆。《集韻》通作㖤。

𦜇：《集韻》苦骨切，音堀。髖也。一曰胅出。《玉篇》臀也。

脹：《廣韻》《集韻》《韻會》《正韻》𠀤知亮切，音帳。腹滿也。《玉篇》左氏傳，將食，脹，如廁。脹，痛也。◎按左傳成十年，作張如厠，註，中亮反。《通雅》臚脹，謂腹鼓脹也。《急就章》寒氣泄注腹臚脹。又《集韻》仲良切，音長。大小腸也。《玉篇》字書亦作痮。

䏼：《廣韻》昨干切，音殘。禽獸食餘。又《廣韻》徂贊切。《集韻》才贊切，𠀤音㜺。又《集韻》財千切，音戔，義𠀤同。又《集韻》仕限切，音棧，腹大貌。

脺：《集韻》促絕切，音膬。耎易破也。本作脃又此芮切，音毳。又蒼沒切，音猝。義𠀤同。又雖遂切，音邃。顏面澤也。一曰腦也。

脻：《集韻》卽涉切，音接。髃也。又《玉篇》慈叶切。義闕。

䏽：《廣韻》《集韻》《韻會》薄口切《正韻》莫厚切，𠀤音餢。《說文》豕肉醬也。又《集韻》蒲侯切，音捊。義同。又《廣韻》《集韻》𠀤蒲𠋫切，音𩍿。《廣韻》尻衣。又《廣韻》扶來切，音𤗏。姓也。

𦜈：《正字通》同牒。俗省。

脼：《唐韻》良獎切《集韻》里養切，𠀤音兩。《說文》膎肉也。《玉篇》膎脼。《正字通》膎亦脯也。脼，當是夾脊肉。《博雅》脼，肉也。一曰多味。

䏾：《五音類聚》普邦切，音滂。腹脹滿也。

脽：《唐韻》示隹切《集韻》《韻會》《正韻》視隹切，𠀤音誰。《說文》𡱂也。《正韻》髖也。《正字通》尻骨也。《博雅》臀謂之脽。《前漢·東方朔傳》連脽尻。《註》臀也。又《韻會》一曰地名，祠后土處。《史記·孝武紀》始立后土祠汾隂脽上。《註》脽者，河東岸特堆堀，長四五里，廣一里餘，高十餘丈。汾隂地堆之上，后土祠在西，脽在巨靈坐處，西流與河合，以特堆象此爲名。師古曰：以形高起，如人尻脽也。一說地本名鄈，音葵，彼鄕人呼如誰，轉爲脽耳，故漢舊儀云：葵上。又《集韻》川佳切，音推。又《五音集韻》職流切，音周。義𠀤同。

脾：《唐韻》符支切《集韻》頻彌切《韻會》頻脂切《正韻》蒲麋切，𠀤音陴。《說文》土藏也。《徐曰》脾主信藏志，信生於土。《白虎通》脾之爲言裨也。《韻會》文子曰：脾爲風。《淮南子·精神訓》脾爲雷。《釋名》脾，裨也。在胃下。脾助胃氣，主化穀也。《禮·月令》孟春之月，祭先脾。又可爲殽。《詩·大雅》嘉殽脾臄。《禮·內則》兔爲宛脾。《註》宛脾，聶而切之。又《鴇奧鹿胃註》鴇奧，脾肶也。《周禮·天官·醢人》饋食之豆，其實葵菹蠃醢，脾析麤醢，蜃蚳醢，豚拍魚醢。《註》脾析，牛百葉也。又《博雅》止也。《揚子·方言》鋪脾，止也。《註》義有不同，故異訓之。又《博雅》𤰞也。又邑名。《左傳·定五年》子西爲王輿服，以保路國于脾洩。《註》脾洩，楚邑也。又《集韻》蒲街切，音牌。牛百葉。《周禮·天官·醢人脾析釋文》徐讀蒲佳反。又《集韻》匹計切，音膍。盛肥也。又《五音集韻》𤰞履切，音匕。股也。

𦜉：《正字通》俗脾字。

脿：《篇海》同臕。又地名。今雲南有祿脿巡檢司。

䏿：《唐韻》康禮切《集韻》遣禮切，𠀤音起。《說文》腓腸也。《玉篇》肥腸也。《字林》腨腸。《博雅》䏿，腨也。又國名。《山海經》無䏿之國，在長股東，爲人無䏿。《註》䏿，肥腸也。又《廣韻》苦計切《集韻》詰計切，𠀤音契。又《集韻》古禮切，音鷜。又《五音集韻》康禮切，音啟。又胡禮切，徯上聲。義𠀤同。

腀：《玉篇》力民切《集韻》龍春切，𠀤音倫。皮也。

𦜊：《玉篇》市金切。病也。

腁：《廣韻》部田切《集韻》《韻會》《正韻》蒲眠切，𠀤音緶。《廣韻》腁胝，皮上堅也。《荀子·子道篇》孔子曰：有人於此，夙興夜寐，耕耘樹藝，手足腁胝以養其親。又固也。《揚子·太𤣥經》隂形腁冒。《註》固也。又《集韻》薄鑑切，音湴。膚肉疎貌。《集韻》或作跰。通作騈。

腂：《集韻》古臥切，音過。腫赤也。又戸瓦切，音踝。藥草名。生山谷中，益氣延年。又《五音集韻》力軌切，音壘。皮起也。《唐書·酷吏傳》膝腂皆碎。

䐀：《廣韻》《集韻》𠀤居義切，音寄。《廣韻》肉四䐀。《集韻》分牲謂之䐀。一曰䑎也。

腃：《廣韻》《集韻》𠀤丘媿切，音喟。筋節急也。又《集韻》逵員切，音權。吻也。《周禮·冬官考工記·梓人·銳喙決吻註》吻，口腃也。《釋文》腃音權。又《集韻》驅圓切，音卷。身曲貌。

𦜋：《玉篇》之曳切，音制。魚醬也。

𦜌：《集韻》頸忍切，音緊。脣瘍。

腄：《唐韻》竹垂切《集韻》《韻會》株垂切，𠀤音箠。《說文》瘢胝也。一曰馬及鳥脛上結骨。李舟說。又《集韻》《韻會》𠀤是爲切，音垂，臀也。又縣名。《史記·秦始皇紀》過黃腄。《註》東萊有黃縣，腄縣。十三州志，牟平縣，古腄縣也。又《主父偃傳》起於東腄琅邪負海之郡。又《廣韻》《集韻》《韻會》馳僞切《正韻》直類切，𠀤音縋。縣名。在東萊。又《集韻》視隹切，音誰。又傳追切，音椎。又樹僞切，音瑞。又《廣韻》羽求切《集韻》于求切，𠀤音尤。義𠀤同。又《集韻》崇懷切，音𢶀。本作䐯。䐯膗，形惡。

𦜍：《集韻》滂謗切，音胖。脹也。

䐁：《廣韻》《集韻》𠀤竹角切，音𣂪。《博雅》臀也。一曰肥也。又《廣韻》丁木切，音豰。尾下竅也。《廣韻》丁木切《集韻》都木切，𠀤音剢。《博雅》臀也。《廣韻》尾下竅也。或作㞘。俗作𡰪。又《廣韻》《集韻》𠀤竹角切，音卓。義同。又《類篇》肥也。又《廣韻》與𢁁同。

腅：《廣韻》《集韻》𠀤徒濫切，音憺。肉也。《博雅》肌膚者，腅也。《玉篇》肴也。又《博雅》相飮也。又《五音集韻》徒紺切，音醰。相飯也。

𦜎：《字彙》之仍切，音蒸。熟也。

䐂：《集韻》龍玉切，音錄。脂也。又《玉篇》肥也。

𦜏：《集韻》郞計切，音麗。跛足。本从足。

𦜐：《集韻》古緩切，音管。胃腑。《正字通》同脘。

𦜑：《說文》䏿本字。

㬹：《集韻》《類篇》𠀤甾莖切，音爭。足跟筋也。又《集韻》側杏切。義同。

腆：〔古文〕䐌《唐韻》《集韻》《韻會》《正韻》𠀤他典切，音𧨩。《說文》設膳腆腆多也。《玉篇》厚也。《書·酒誥》厥父母慶，自洗腆致用酒。《註》洗以致其潔，腆以致其厚。又《廣韻》善也。《禮·郊特牲》幣必誠，辭無不腆。《註》腆猶善也。又《廣韻》至也。《書·大誥》殷小腆，誕敢紀其敘。《釋文》至也。又《廣韻》忘也。《揚子·方言》聲腆，忘也。又《博雅》腆，久也。又殄亦作腆。《詩·衞風·籧篨不殄箋》殄當作腆。腆，善也。正義云：腆殄，古今字異。

䐌：《說文》古文腆字。註詳腆。

腇：《集韻》《韻會》《正韻》𠀤弩罪切，音娞。萎腇，耎弱貌。《後漢·馬援傳》萎腇咋舌叉手從族。《註》萎腇，耎弱也。又《正韻》與餒同。亦作脮。

𦜒：《集韻》補范切，音覂。河東謂浮腫爲𦜒。

䐃：《廣韻》渠隕切《集韻》巨隕切，𠀤音窘。《廣韻》腸中脂也。《集韻》獸脂聚貌。《玉篇》腹中䐃脂也。又《靈樞經》䐃堅而有分。又曰：肉之標。《素問》脫肉破䐃。《註》䐃，謂肘膝後肉如塊者。一說腹中胎。又《正字通》支春切，音肫。謂腹中積聚成形塊膜也。

䐄：《唐韻》戸𤟟切《集韻》乎韽切，𠀤音陷。《說文》食肉不厭也。《五音集韻》膇䐄也。又《廣韻》胡紺切，音憾。又《集韻》呼濫切，音斂。又呼紺切，音顑。義𠀤同。又《廣韻》下瞰切，音憨。炙令熟也。或作𤎡。

腈：《集韻》咨盈切，音精。肉之粹者。《玉篇》腈肉。

䐅：《廣韻》牛肌切《集韻》馨夷切，𠀤音咦。《廣韻》脽也。《集韻》臋之別名。又《五音集韻》香義切，音戲。呻也。

䐆：《集韻》倉何切，音蹉。大腹也。又此宰切，音采。義同。又倉代切，音菜。《山海經》丹熏之山，有獸焉，名曰鼠耳，食之不䐆。《註》大腹也。

腉：《集韻》居佳切，音䍲。楚人謂乳爲腉。

䐇：《集韻》船倫切，音脣。《說文》口耑也。與脣同。又弭盡切，音泯。䐇合，無波際貌。又武粉切，音吻。義同。

腊：《廣韻》《集韻》《韻會》《正韻》𠀤思積切，音昔。《說文》乾肉也。从殘肉，日以晞之。《周禮·天官》腊人掌乾肉，凡田獸之脯腊。《註》大物解肆乾之，謂之乾肉。薄析曰脯，捶之而施薑桂曰鍛脩。腊，小物全乾者。《易·噬嗑》六三噬腊肉。《疏》腊，是堅剛之肉也。又久也。《禮·郊特牲·猶明淸與醆酒於舊澤之酒也註》爲其味厚腊毒也。《釋文》腊，音昔。隱義云：腊，久也。久酒有毒。《前漢·五行志》味厚者腊毒。《註》腊，久也。味厚者爲毒久也。又極也。《鄭語》毒之酋腊者，其殺也滋速。《註》腊，極也。又亟也。《周語》厚味實腊毒。《註》腊，亟也。又措也。《釋名》齊人云搏腊，搏腊猶把作，麤貌也。荆州人曰麤麻，韋草，皆同名也。麤，措也，言所以安措之也。又官名。《周禮·天官·獸人》凡獸入于腊人。又體皴也。《山海經》錢來之山，有獸焉，名曰羬羊，其脂可以已腊。《註》治體皴。腊音昔。

腋：《集韻》《韻會》《正韻》𠀤夷益切，音睪。《廣韻》肘腋，胳也，在肘後。《增韻》左右脅之閒曰腋。《博雅》胳謂之腋。《史記·商君傳》千羊之皮，不如一狐之腋。《盧湛答魏子悌詩》珍裘非一腋。《註》埤蒼曰：腋在肘後。又《釋名》繹也。言可張翕尋繹也。又《集韻》之石切，音隻。又《韻會》伊昔切，音益。義𠀤同。

腌：《唐韻》於業切《集韻》又業切《韻會》乙業切，𠀤音浥。《說文》漬肉也。《玉篇》倉頡篇云：酢淹肉也。《廣韻》鹽漬魚也。《集韻》或作𦛞。又《廣韻》於輒切《集韻》憶笈切，𠀤音𢽱。又《廣韻》《集韻》𠀤於嚴切，音醃。又《集韻》衣廉切，音淹。義𠀤同。

䐈：《廣韻》之翼切《集韻》質力切，𠀤音職。《廣韻》脯長尺有二寸曰䐈。又黏也。《周禮·冬官考工記相膠註》脂膏䐈敗。䐈，黏也。《疏》今人頭髮積有脂膏者，則謂之䐈。䐈亦黏也。又《廣韻》除力切，音直。肥腸。又《五音集韻》竹力切，音陟。肥也。又《正字通》與膱殖𠀤通。《儀禮·鄕射禮薦脯用籩五膱註》古文膱爲胾。今文或作䐈。

腍：《廣韻》如葚切《集韻》《韻會》《正韻》忍甚切，𠀤音飪。《廣韻》味好。《集韻》飫也。又《增韻》熟也。《禮·郊特牲》腥肆爓腍祭。《註》腍，熟也。又《五音集韻》式任切，音沈。義同。又《集韻》徒念切，音磹。《博雅》美也。

𦜓：《廣韻》香靳切。與㾙同。瘡中冷也。又《集韻》同脪。

腎：《唐韻》時忍切《集韻》《韻會》是忍切《正韻》時軫切，𠀤音祳。《說文》水藏也。《徐曰》按腎主智藏精，皆水之爲也。《廣韻》五藏之一也。《正字通》腎當胃下兩旁，與臍平直，筋外有脂裹，表白裏黑。《素問》腎者作强之官，伎巧出焉。《又》藏各有一，腎獨兩，何也。腎兩者，非皆腎也。其左者爲腎，右者爲命門。《禮·月令》孟冬之月，祭先腎。《註》隂位在下，腎亦在下。《書·盤庚》今予其敷心腹腎腸，歷告爾百姓于朕志。《淮南子·精神訓》腎爲雨。又引也。《釋名》腎，引也。腎屬水，主引水氣，灌注諸脉也。又《博雅》堅也。

腏：《唐韻》陟劣切，音輟。《說文》挑取骨閒肉也。《廣韻》骨閒髓也。又《廣韻》丁活切，音掇。又《集韻》旋芮切，音彗。義𠀤同。又《廣韻》陟衞切《集韻》株衞切，𠀤音綴。祭酹也。本作餟。亦柞醊。

𦜔：《字彙》釋藏作膝字。

腐：《唐韻》扶雨切《集韻》《韻會》奉甫切《正韻》扶古切，𠀤音輔。《說文》爛也。《廣韻》朽也，敗也。《禮·月令》季夏之月，腐草爲螢。《詩·小雅·無浸穫薪箋》浸之則將濕腐，不中用也。又腐懦。《前漢·英布傳》上置酒，對衆折隨何，曰腐儒。《註》師古曰：腐者，敗爛，言無所堪任。又宮𠛬曰腐。《前漢·景帝紀》死罪欲腐者，許之。《註》宮𠛬，其創腐臭，故曰腐也。如淳曰：如腐木，不生實。又音補。蟲名。《莊子·至樂篇》瞀芮生乎腐蠸。《註》腐音補。蠸，音權。蟲名。爾雅云：一名守爪，一名忿鼠。

腑：《廣韻》方矩切《集韻》《韻會》匪父切《正韻》斐古切，𠀤音甫。《玉篇》臟腑。《史記·惠景閒侯者年表》諸侯子弟若肺腑。《抱朴子·至理卷》破積聚於腑臓。又《玉篇》本作府。《金匱論》言人身之藏府中隂陽，則藏者爲隂，府者爲陽。肝，心，脾，肺，腎，五藏皆爲隂。膽，胃，大小腸，膀胱，三焦，六府皆爲陽。《註》五藏屬裏，藏精氣不瀉，故爲隂。六府屬表，傳化物而不藏，故爲陽。又《集韻》《韻會》𠀤符遇切，音附。義同。

腒：《唐韻》九魚切《集韻》《韻會》斤於切，𠀤音居。《說文》北方謂鳥脂曰腒。又《玉篇》乾雉也。《禮·內則》夏宜腒鱐膳膏臊。《註》腒，乾雉也。《釋文》雉脂。《周禮·天官·庖人》夏行腒鱐膳膏臊。《註》腒乾雉《儀禮·士相見禮》夏用腒。《註》夏用腒，備腐臭也。《正字通》戴侗謂，夏暑不可奏新殺，故行腒鱐爲常。腒，鳥獸乾腊也。鄭司農緣士相見禮，故專以爲雉，其實夏用腒，乃束脩之類。按戴說近理。又《博雅》久也。《又》央也。又《集韻》《正韻》𠀤求於切，音渠。又《集韻》居御切，音據。義𠀤同。《集韻》或作臄。

䐉：《集韻》側吏切，音胾。肥貌。又《玉篇》側師切《五音集韻》側持切，𠀤音甾。《玉篇》𦝨䐉也。

腓：《唐韻》符飛切《韻會》符非切，𠀤音肥。《說文》脛腨也。《廣韻》腳腨腸也。《博雅》腓，䏿也。《正字通》脛後肉，腓腸也。《易·咸卦》六二咸其腓。《疏》腓，足之腓腸也。《莊子·天下篇》禹親自操橐耜，而九雜天下之川，腓無胈，脛無毛。《管子·侈靡篇》故卿而不理，靜也。其獄一踦腓，一踦屨。《註》諸侯犯罪者，令著一隻屨以恥之。又病也。《詩·小雅》百卉具腓。《傳》腓，病也。又變也。《詩·小雅·具腓釋文》腓，變也。又避也。《詩·小雅》君子所依，小人所腓。《傳》腓，避也。又《大雅》牛羊腓字之。《釋文》避也。又《廣韻》扶涕切《集韻》父沸切，𠀤音屝。義同。考證：〔《管子·侈靡篇》其獄一踦腓，一踦屢。《註》諸侯犯罪者，令著一隻屢以恥之。〕謹照原文兩屢字𠀤改屨。

腔：《唐韻》苦江切《集韻》《韻會》枯江切，𠀤音啌。《說文》內空也。《集韻》骨體曰腔。又馬膁也。《齊民要術》相馬法，腸欲充，腔欲小。又《正字通》俗謂歌曲調曰腔。今俗从音作〈音空〉。又《集韻》苦貢切，空去聲。羊腊。《五音集韻》羊肋。《集韻》或作𤟄。《六書正譌》俗作羫，非。

腕：《廣韻》《集韻》《韻會》《正韻》𠀤烏貫切，音惋。《說文》本作掔。手掔也。《揚雄曰》掔，握也。《玉篇》手腕也。《釋名》腕，宛也。言可宛屈也。《戰國策》天下之游士，莫不日夜扼腕，瞋目切齒。《嵆康·琴賦》發和顏，攘皓腕。又與捥同。《史記·刺客傳》偏袒搤捥而進。索隱捥，古腕字。考證：〔又與肘同。《禮·三年問袂之長短反詘之及肘註》肘或爲腕。〕謹按袂之長短二句係深衣篇文，肘或爲腕乃言兩本之輁，非謂腕與肘同也。肘爲臂節腕爲手後節，音義均不同。謹將又與肘同改爲又與捥同。禮三年問以下十八字改爲：史記刺客傳偏袒搤捥而進。索隱捥，古腕字。

𦜕：《集韻》與跽同。長跪也。《史記·滑稽傳》髡帣韝鞠𦜕。《註》徐廣曰：其紀反。與跽同。

𦜖：《集韻》衣駕切，音亞。𦜖膪，肥也。

䐊：《集韻》胡崑切，音魂。與餛同。《博雅》䐊肫，餅也。又《玉篇》古魂切，音昆。蟲總名也。又《篇海類編》胡本切，音混。圓長貌。

腖：《玉篇》都弄切，音凍。肉腖也。

𦜗：《篇海類編》同𦜋。

𦜘：《篇海類編》同乳。

𦜙：《集韻》飪，古作𦜙。註詳食部四畫。

𦜚：《篇海》同肴。

䐋：《篇海》倉紅切，音聰。本作㥖，赤色，在丹部。《正字通》云附月部，非。《字彙補》子公切，音匆。病也。

𦜛：《字彙補》古于切，音俱。女隂。

𦜜：《五音類聚》時忍切，音腎。《山海經》陽山有獸，如牛而赤毛，其頸𦜜，其狀如句瞿。《註》頸上有肉𦜜。句瞿，斗也。考證：〔《山海經》《註》頭上有肉𦜜。〕謹照原文頭改頸。

𦝚：《廣韻》以成功。《集韻》怡成切，𠀤音盛。《集韻》肥也。

𦝛：《玉篇》于貴切，音胃。皮也。

𦝜：《廣韻》《集韻》𠀤胡計切，音蒵。喉膜也。與䐼同。又《集韻》一曰腹也。

腛：《廣韻》於角切《集韻》《韻會》乙角切，𠀤音渥。《廣韻》厚脂。《韻會》脂豐也。《周禮·冬官考工記·鮑人》革欲其荼白而疾澣之，則堅。欲其柔滑而腛脂之，則需。《註》腛，讀如沾渥之渥。謂厚脂之韋革柔耎也。又《集韻》烏谷切，音屋。義同。《周禮·冬官考工記鮑人腛脂釋文》於角反。劉音屋。

腜：《唐韻》莫杯切《集韻》謨杯切，𠀤音梅。《說文》婦始孕，腜兆也。《博雅》腜，胎也。又《博雅》腜腜，肥也。又美也。《左思·魏都賦》腜腜坰野。《註》腜腜，美也。

腝：《唐韻》人移切。有骨醢也。或作臡。又《集韻》年題切，音泥。又汝來切，音荋。義𠀤同。又《廣韻》而兗切《集韻》乳兗切，𠀤音輭。足疾也。又《玉篇》《廣韻》𠀤那到切，音𨱵。臂節也。又《廣韻》《正韻》𠀤奴困切，音嫩。肉腝。《正字通》醢爲本義。讀若而者，本音也。讀若嫩者，轉音也。後借爲嫩弱之腝。又《集韻》人之切，音而。與胹同。爛也。《揚子·方言》秦晉之郊謂熟曰胹。或作腝。

𦝝：《集韻》胡玩切，音換。肥也。

腞：《集韻》杜本切，音𥫱。行曳踵。或作腯豚。又徒困切，音鈍。義同。又《集韻》《正韻》𠀤柱兗切，音𤪪。《集韻》篆也。《正韻》與瑑同。《莊子·達生篇》得死於腞楯之上。《釋文》腞，猶篆也。腞楯，雕俎也。又《集韻》敕轉切，音蜳。義同。《莊子·達生篇·腞楯音義》腞。直轉反，又敕轉反。又陁沒切，音揬。肥也。與腯同。

䐍：《集韻》芻數切《五音集韻》芻注切，𠀤音菆。膳也。本作䐢。

𦝞：《玉篇》徒苓切《五音集韻》特丁切，𠀤音亭。脯也。

腟：《玉篇》丑一切，音抶。肉生也。

𦝟：《集韻》澄延切，音纏。沐𦝟，罔象別名。

䐎：《廣韻》都奚切《集韻》都黎切，𠀤音低。𦠓䐎，强脂也。

腠：《集韻》《韻會》《正韻》𠀤千𠋫切，音凑。膚腠也，肉理分際也。《儀禮·鄕飮酒禮》皆右體進腠。《註》腠理也。《史記·扁鵲傳》君有疾，在腠理。《註》腠謂皮膚。《後漢·郭玉傳》腠理至微。《註》腠理，皮膚之閒也。《抱朴子·極言卷》脣焦脈白，腠理萎瘁者，血滅之證也。又《正字通》通作奏。《儀禮·公食大夫禮》載體進奏。《註》奏謂皮膚之理也。

腡：《廣韻》落戈切《集韻》盧戈切，𠀤音騾。《玉篇》手理也。《廣韻》手指文也。又《集韻》公蛙切，音媧。又姑華切，音瓜。義𠀤同。

腢：《集韻》《韻會》《正韻》𠀤魚侯切，音齲。《韻會》膊前骨也。俗曰肩頭。《儀禮·旣夕》當腢用吉器。《註》腢，肩頭也。《釋文》劉五侯反。又《集韻》語口切，音偶。義同。《儀禮·當腢釋文》腢，古口反。又《集韻》五公切，音㟅。又元俱切，音虞。又吾回切，音鮠。義𠀤同。《正韻》亦作髃。

腣：《廣韻》都計切《集韻》丁計切，𠀤音帝。腣胿，胅腹貌。《玉篇》腣胿，大腹也。又《廣韻》都奚切《集韻》都黎切，𠀤音氐。又《集韻》田黎切，音題。義𠀤同。

䐏：《廣韻》《集韻》𠀤尺尹切，音蠢。肥也。又《集韻》式充切，音賰。義同。

𦝠：《唐韻》《集韻》𠀤魯果切，音𧝹。《說文》獸名。象形。《正譌》象形。獸之淺毛者，若虎豹貔象之屬。《正字通》按周禮冬官考工記：厚脣、弇口、出目、短耳、大胷、燿後、大體、短脰，若是者謂之𦝠屬。𦝠卽臝之省。又《集韻》盧戈切，音騾。義同。

䐐：《集韻》雌由切，音秋。股脛閒。或从酋。𦝱。

腤：《廣韻》《集韻》𠀤烏含切，音諳。《廣韻》煮魚肉也。《集韻》烹也。《齊民要術》有腤雞法。又《集韻》鄔感切，音晻。腤腩，調飪也。《集韻》或作𦝡。

腥：《玉篇》桑丁切《廣韻》《集韻》桑經切，𠀤音星。《說文》星見食豕，令肉中生小息肉也。《廣韻》豕息肉，肉中似米。《周禮·天官·內饔》豕肓眡而交睫腥。《註》肉有如米者，似星。又凡膏亦曰腥。《周禮·天官·庖人》秋行犢麛膳膏腥。《註》膏腥，雞膏也。又臭也。《禮·月令》仲秋之月，其臭腥。《史記·晉世家》犯肉腥臊，何足食。又穢也。《書·酒誥》庶羣自酒，腥聞在上。又《正韻》凡肉未熟曰腥。《論語》君賜腥，必熟而薦之。《史記·禮書》俎上腥魚。《註》鄭曰：大饗祫祭先王，以腥魚爲俎實，不臑熟之也。又《唐韻》蘇佞切《集韻》《韻會》新佞切，𠀤音性。義同。《集韻》或作胜。

𦝡：《集韻》與腤同。

䐑：《唐韻》直葉切《集韻》《韻會》《正韻》直涉切，𠀤音䁋。《說文》薄切肉也。从肉，枼，意兼聲。《廣韻》細切肉。《正韻》縷切也。《齊民要術》有作犬䐑法，苞䐑法。又《集韻》質涉切，音囁。切也。又通作聶。《禮·少儀》牛與羊魚之腥，聶而切之爲膾。《註》聶之言䐑也。

腦：《廣韻》奴皓切《集韻》《韻會》《正韻》乃老切，𠀤音惱。《說文》本作匘。頭髓也。又《廣韻》那到切《集韻》乃到切，𠀤音𨱵。《廣韻》優皮也。《集韻》瀀澤也。又《韻會》或作𠜶。《周禮·冬官考工記·弓人》角之本蹙於𠜶。《廣韻》同堖。或从𡿺。《集韻》或作𦛁𦠊。

腧：《廣韻》傷遇切《集韻》春遇切，𠀤音戍。《玉篇》五藏腧也。《集韻》五藏腧穴。《正字通》方書灸法，腧穴在脊中，對臍名開寸半。又《五音集韻》羊朱切，音逾。腧腧，媚貌。

𦝢：《廣韻》渠追切《集韻》渠龜切，𠀤音葵。䑏𦝢，醜也。《淮南子·修務訓》啳𦝢哆噅，籧篨戚施，雖粉白黛黑，弗能爲美者，嫫母仳倠也。又《廣韻》渠追切《集韻》渠惟切，𠀤音逵。義同。考證：〔《淮南子·修務訓》雖粉白黛黑，弗能爲美者，嫫母仳催也。〕謹照原文仳催改仳倠。

𦝣：《字彙》與骼同。

腨：《廣韻》市兗切《集韻》豎兗切，𠀤音踹。《說文》腓腸也。《廣韻》腨腸。《正字通》俗曰脚肚。《博雅》䏿腨也。又穴名。《靈樞經》上踝五寸，別入貫腨腸穴。又《集韻》尺兗切，音舛。義同。或作𨄔。

𦝤：《集韻》薄鑑切，音埿。膚肉疏貌。

𦝥：《集韻》測洽切，音臿。䐶肉也。《玉篇》肉腤䐶。

䐒：《廣韻》《集韻》𠀤陟加切，音奓。《廣韻》不密。《玉篇》𦙲䐒，不密也。又《集雅》本作𤶠。《博雅》痕𤶠，瘢也。或亦作𦠏。又《廣韻》黏也。又《廣韻》陟駕切，音吒。䐒䏧，相黏。＠𦙺䐒。

䐓：《集韻》而由切，音柔。面色和柔貌。又忍九切，音蹂。義同。

䐔：《集韻》逋忍切，音臏。《玉篇》腱子肉。又《集韻》婢典切，音辮。脈隱起如辮繩。

𦝦：《集韻》吐火切，音妥。牲肉謂之𦝦。《正字通》按說文肉部：隋，裂肉也。又周禮小祝，贊隋，守祧，旣祭則藏其隋。註：鄭康成曰：隋，尸所祭肺脊黍稷之屬，藏之以依神。以此說，𦝦卽隋之譌。說文从肉从隓省。隋本从肉，加肉旁作𦝦，非。𦢪，同髓。

腩：《廣韻》奴感切《集韻》乃感切，𠀤南上聲。《廣韻》煮肉。《集韻》𦞦也。《齊民要術》有腩炙法，鹽醃也。《博雅》腩，脯也。又《集韻》徒南切，音覃。義同。

𦝧：《字彙》同腩。

腪：《集韻》王問切，音運。膜也。又委隕切，音惲。腪䐏，肥也。

𦝨：《唐韻》古諧切《集韻》居諧切，𠀤音皆。《說文》臞也。《廣韻》瘦也。又《廣韻》苦蟹切《集韻》口駭切，𠀤音楷。義同。

腫：《唐韻》之隴切《集韻》《韻會》主勇切，𠀤音種。《說文》癰也。《廣韻》疾也。《周禮·天官·瘍醫》掌腫瘍，潰瘍，金瘍折瘍之祝藥，劀殺之齊。《註》腫瘍，㿈而上生創者。《爾雅·釋訓》腫足爲尰。《疏》膝之下有瘡腫，是涉水所爲。又膚肉浮滿也。《史記·倉公傳》後五日當𦡈腫。《前漢·五行志》公閉門而泣之，目盡腫。《後漢·梁皇后紀》從閒以來，加以浮腫。又《釋名》腫，鍾也。寒熱氣所鍾聚也。又《增韻》脹也。《管子·輕重篇》無鹽則腫。又瘣也。《周禮·冬官考工記·輪人》旁不腫。《註》瘣也。

𦝩：《集韻》胃，亦作𦝩。《禮·內則·鴇奧鹿胃釋文》胃，音謂，又作𦝩。

腬：《唐韻》耳由切《集韻》《韻會》《正韻》而由切，𠀤音柔。《說文》嘉善肉也。《玉篇》肥美也。《廣韻》肥貌。《五音集韻》嘉膳。又《集韻》盛也。《博雅》腬，盛也。又如又切，音輮。又女救切，音糅。義𠀤同。又忍九切，音厹。面色和柔貌。或作䐓。

腭：《字彙》與齶同。

䐕：《集韻》卽入切，音㗱。肥膏也。一曰創潰出貌。又側立切，音戢。肥膏出也。《玉篇》和也。

腮：《字彙》俗顋字。

𦝪：《集韻》因蓮切，音煙。嗌也。謂咽喉也。《字彙》項也。

腯：《唐韻》《集韻》𠀤他骨切，音突。《說文》牛羊曰肥，豕曰腯。《玉篇》肥也。《通雅》腯胲，肥肉也。肥盛爲腯。《博雅》盛也。《詩·周頌·我將我享維羊維牛箋》我奉養我享祭之牛羊，皆充盛肥腯。《釋文》豕曰腯。《左傳·桓六年》牲牷肥腯。《禮·曲禮》豚曰腯肥。《疏》腯，充滿貌也。《左思·吳都賦》鳥獸腯膚。又《集韻》陁沒切《韻會》陁骨切《正韻》吐訥切，𠀤音揬。或作腞。義同。又《集韻》《韻會》徒困切《正韻》杜困切，𠀤音鈍。義同。又人名。《禮·檀弓》微子舍其孫腯而立衍。《釋文》腯，又徒遜反。徐本作遁。又《集韻》杜本切《正韻》徒本切，𠀤音𥫱。《集韻》行曳踵也。《集韻》或作𦝬。

腰：《集韻》《韻會》伊消切《正韻》伊堯切，𠀤音要。《說文》身中也。象人要自𦥑之形。《徐曰》要爲中關，所以自𦥑持也。《玉篇》骻也。《釋名》腰，約也，在體之中，約結而小也。又馬名。《古今注》古駿馬有飛兔腰褭。又天下形勢亦稱腰。《戰國策》梁者，山東之腰也。《玉篇》本作要。《廣韻》或作𦝫。

𦝫：《廣韻》同腰。

𦝬：《集韻》與腯同。

腱：《廣韻》《集韻》《韻會》𠀤渠建切，音健。《說文》筋之本也。《廣韻》筋也。一曰筋頭。《博雅》膂腱，肉也。《集韻》一曰筋之大者。《禮·內則·反側之去其餌註》餌，筋腱也。又《廣韻》《集韻》𠀤房言切，音軒。《禮·內則·註筋腱釋文》一音其言反。《楚辭·招魂》肥牛之腱，臑若芳些。《註》腱音居言反。筋頭也。又《集韻》渠言切，音犍。《字林》筋鳴也。又《韻會》《正韻》𠀤渠焉切，音乾。又《集韻》巨偃切《韻會》《正韻》巨展切，𠀤音寋。義𠀤同。《禮·內則·註筋腱釋文》徐讀其偃反，皇讀紀偃反。又《集韻》舉欣切，音斤。與筋同。

腲：《廣韻》烏賄切《集韻》鄔賄切，𠀤音猥。《玉篇》腲脮，肥貌。又舒遲貌。《王褒·洞簫賦》其奏歡娛，莫不潬漫衍凱，阿那腲腇。《註》腲腇，舒遲貌。

𦝭：《廣韻》呂戌切《集韻》劣戌切，𠀤音律。《說文》血祭肉也。《集韻》一曰腸也。同膟。又《類篇》力遂切，音類。義同。又《五音集韻》所類切，音帥。一曰師祭。

䐖：《集韻》馨夷切，音咦。與㕧同。《五音集韻》大笑也。

腳：《唐韻》居勺切《集韻》《韻會》訖約切，𠀤音蹻。《說文》脛也。或作脚。《釋名》却也。以其坐時卻在後也。《荀子·正論篇》詈侮捽搏，捶笞臏腳。又以足蹂物曰腳。《司馬相如·子虛賦》射麋腳麟。《註》郭璞曰：腳掎足。《文選·李善註》腳，謂持其麟也。

腴：《廣韻》羊朱切《集韻》《韻會》容朱切，𠀤音逾。《說文》腹下肥也。《廣韻》肥腴。《通雅》凡肉肥耎處曰腴。《禮·少儀》進魚，冬右腴。《註》腴，腹下也。《疏》腴謂魚腹。又凡借以喻肥者皆曰腴。《前漢·地理志》爲九州膏腴。《註》師古曰：腹之下肥曰腴，故取喻云。又《班固·答賓戲》愼修所志，守爾天符。委命供己，味道之腴。又肥田稱膏腴。又猪犬腸也。《禮·少儀》君子不食圂腴。《註》腴有似人穢。《疏》猪犬腸也。又《類篇》勇主切，音雨。義同。又《韻補》叶音尤。《陳琳詩》轗軻固宜然，𤰞陋何所羞。援兹自抑慰，研精于道腴。

䐗：《玉篇》陟於切《廣韻》陟魚切。𠀤與豬同。《正字通》同肚。俗讀肚若睹，故从者作䐗。訓同豬，誤。

䐘：《廣韻》其虐切《集韻》極虐切，𠀤音噱。《廣韻》䐘䐘，大笑。又《集韻》牛舌也。

䐙：《集韻》各核切，音隔。肓也。本作膈。又《五音集韻》古伯切，音格。胷膈也。

腵：《玉篇》古鵶切《集韻》居牙切，𠀤音嘉。腸病也。《正字通》癥病也。

腶：《廣韻》丁貫切《集韻》《韻會》《正韻》都玩切，𠀤音鍛。《集韻》腶脩，捶脯施薑桂也。《禮·郊特牲》大饗尚腶脩而已。《釋文》加薑桂曰腶脩。《公羊傳·莊二十四年》然則曷用，棗栗云乎，腶脩云乎。《註》腶脩者，脯也。又作鍛。《左傳·哀十一年》進稻醴粱糗腶脯焉。《釋文》腶，亦作鍛。

𦝮：《廣韻》《集韻》𠀤武粉切，音抆。《玉篇》口邊也。與吻同。又《集韻》聚筋也。

腷：《廣韻》符逼切《集韻》弼力切，𠀤音愎。《廣韻》腷臆，意不泄也。《古兩頭纖纖詩》腷腷膊膊雞初鳴，磊磊落落向曙星。《集韻》或作服。

腸：《唐韻》直良切《集韻》《韻會》《正韻》仲良切，𠀤音長。《說文》大小腸，藏府之二名也。《正字通》大腸長二丈一尺，廣四寸，徑一寸，當臍右迴疊十六曲，盛穀一斗，水七升半。小腸長三丈二尺，廣二寸半，徑八分分之少半，左迴疊積十六曲，容穀二斗四升，水六升三合。《白虎通》大腸，小腸，心肺府也。腸爲心肺主，心爲皮體主，故爲兩府也。《詩·大雅》自有肺腸。《書·盤庚》今予其敷心腹腎腸，歷告爾百姓于朕志。又《釋名》暢也，言通暢胃氣也。又《博雅》詳也。又羊腸，太行山坂名。《戰國策》趙聞之起兵臨羊腸。《史記·趙世家》羊腸之西。《註》太行山坂通名。南屬懷州，北屬澤州。又無腸，國名。《山海經》無腸之國，在深目東，其爲人長而無腸。又馬腸，獸名。《山海經》讙舉之山，雒水出焉，其中多馬腸之物。《註》馬腸，人面虎身，音如嬰兒。又魚腸，劒名。見《三國蜀志》。又草名。《博雅》鹿腸，𤣥蔘也。《又》馬腸，亦草名，葉似桑。見《山海經·讙舉之出註》。又黃腸，槨名。《後漢·梁商傳》賜黃腸玉匣。《註》以栢木黃心爲槨也。又《禮·儀志》治黃腸題凑，便房如禮。

腹：《唐韻》《集韻》《韻會》《正韻》𠀤方六切，音福。《說文》本作腹，厚也。一曰身中。《爾雅·釋詁》腹，厚也。《詩·小雅》出入腹我。《傳》厚也。《箋》腹，懷抱也。《禮·月令》孟冬之月，水澤腹堅。《註》腹，厚也。又《增韻》肚也。《釋名》腹，複也，富也，腸胃之屬，以自裹盛復於外複之，其中多品，似富者也。《易·說卦》坤爲腹。《疏》坤能包藏含容，故爲腹也。又凡借以喻物。《詩·周南》赳赳武夫，公侯腹心。《河圖引蜀謠》汶阜之山，江出其腹。又遺腹。《前漢·昭帝紀》泗水戴王有遺腹子煖。又腹疾。《左傳·宣十六年》叔展曰：河魚腹疾柰何。又衣名。《釋名》抱腹，上下有帶，抱裹其腹，上無襠者也。又姓。《戰國策》腹擊爲室而鉅。《註》趙臣。又人名。《史記·燕世家》燕王命相栗腹約歡趙。又《韻補》叶音必。《易林》隂寒主疾，水離其室。民飢于食，不病心腹。

𦝯：《集韻》徒結切，音絰。骨差也。一曰腫也。一曰連脽肉。本作胅。亦作𩨰䏲。

𦝰：《玉篇》七公切，音聰。病也。

𦝱：《玉篇》七由切，音酋。曲𦝱。

𦝲：《集韻》於例切，音饐。臆也。

𦝳：《玉篇》呼役切，音䬂。𦝳視也。

𦝴：《篇海》於禁切，音蔭。心中病也。

𦝵：《篇海》胡南切，音丸。䪄囊柄也。

𦝶：《字彙補》同腦。

𦝷：《字彙補》比諍切，音𠊧。腹脹貌。

䐚：《集韻》節力切，音卽。䐚𦟠，膏澤也。又光澤貌。又資昔切，音積。義同。

𦝸：《集韻》肰，古作𦝸。註詳四畫。

腿：《廣韻》《集韻》《韻會》𠀤吐猥切，退上聲。《玉篇》腿脛也。《正字通》脛股後肉也。俗謂股大腿，腓小腿。《集韻》本作骽。

膀：《唐韻》步光切《集韻》蒲光切，𠀤音旁。《說文》脅也。或从骨作髈。《博雅》膀脅也。又《博雅》膀胱謂之脬。詳胱字註。又《集韻》鋪郞切，音滂。脹也。

膁：《廣韻》苦簟切，音嗛。腰左右虛肉處。又《集韻》丘咸切，音鵮。牛馬肋後胯前。《正字通》凡畜腰後窊處曰膁窩。又《集韻》乎韽切，音陷。餅中肉。與䭑同。又牛廉切，音𪙊。美也。又《五音集韻》胡忝切，音鼸。大味。

䐜：《唐韻》昌眞切《集韻》稱人切，𠀤音瞋。《說文》起也。从肉，眞，意兼聲。《埤蒼》引起也。《廣韻》肉脹起也。《字彙》邪氣脹肉曰䐜。《揚子·太𤣥經》股腳䐜如，維身之疾。《註》䐜，大也。枝大于幹爲疾也。

䐝：《唐韻》蘇果切《集韻》損果切，𠀤音𧴪。《說文》觷也。《玉篇》膏䑁。或曰𧴪，小貝也。凡𧴪細，𧴪屑，義取諸此。䐝从𧴪，當與脞義通。又《廣韻》先臥切《集韻》蘇臥切，𠀤音䵀。義同。

䐞：《唐韻》而勺切《集韻》日灼切，𠀤音弱。《說文》肉表革裏也。从肉，弱，意兼聲。《廣韻》脆腝。《博雅》䐞，肉也。《又》膜也。

𦞙：《廣韻》都罪切《集韻》沽罪切，𠀤音𩑡。《廣韻》𦢏𦞙。亦作䏨。腫大也。又《集韻》虎猥切，音𦛒。又胡隈切，音回。義𠀤同。

膂：《廣韻》力舉切《集韻》《韻會》《正韻》兩舉切，𠀤音呂。《說文》脊骨也。象形。《博雅》膂，肉也。《書·君牙》作股肱心膂。又《玉篇》古與呂同。

膃：《廣韻》《集韻》𠀤烏沒切，音𩓔。《廣韻》膃肭，肥耎。《集韻》膃，脖病也。𩓔原字从殳。

膄：《集韻》所救切，音嗽。臞也。《五音集韻》損也。《詩·檜風》棘人欒欒兮。《箋》欒欒然膄瘠也。本亦作瘦。

䐟：《集韻》虎項切，音傋。肥貌。又居侯切，音鉤。足曲也。

膅：《集韻》徒郞切，音唐。肥也。

䐠：《廣韻》呼郞切，音炕。《玉篇》肉閒也。又《廣韻》狼䐠，南蠻國名。《左思·吳都賦》烏滸狼䐠。《註》異物志云：狼䐠人夜齅金，知其良否。

䐡：《正字通》同臍。

𦞚：《唐韻》《集韻》𠀤先結切，音屑。脂也。《玉篇》臆中脂。《博雅》𦞚，脂也。《集韻》或作𦚡。

䐢：《廣韻》《集韻》𠀤側救切，音縐。《玉篇》䐢，脯也。又《集韻》將侯切，音諏。義同。又《廣韻》芻注切，音菆。膳也。或作䐍。又《集韻》仄遇切，音媰。研也，皺也。

膆：《廣韻》桑故切《集韻》蘇故切，𠀤音素。《玉篇》肥也。又與嗉同。《潘岳·射雉賦》裂膆破觜。《註》音素。喉受食處也。考證：〔《潘岳·射雉賦》裂膆破胔。〕謹照原文胔改觜。

𦞛：《集韻》楚兩切，音摤。皮傷也。本作𠞮。又此兩切，音搶。義同。

𦞜：《廣韻》相卽切《集韻》悉卽切，𠀤音息。寄肉也。《玉篇》𦞜肉。《揚子·方言》䑄𦞜也。《註》謂息肉也。

膇：《廣韻》《集韻》《韻會》馳僞切《正韻》直類切，𠀤音墜。《集韻》足腫也。《正韻》下腫。《左傳·成六年》獻子曰：民愁則墊隘，於是乎有沈溺重膇之疾。《註》重膇，足腫。

䐣：《唐韻》蘇本切《集韻》鎖本切，𠀤音損。《說文》切孰肉，內于血中和也。《博雅》䐣，臛也。又《通雅》肺䐣，肉蒸菜也。盧湛祭注曰：四時祭，皆用肺䐣。《釋名》肺䐣，贊也。全米糝之，如膏饡也。卽今蒸菜。

䐤：《廣韻》楚佳切《集韻》初佳切，𠀤音釵。《廣韻》䐤腶脯腊。《集韻》釵脯腶。又《廣韻》初牙切《集韻》初加切，𠀤音叉。義同。又《集韻》叉宜切，音差。䐢也。又才何切，音醝。腹鳴也。

𦞝：《篇海》許意切，音戲。塊病也。《正字通》與餼同。

膈：《廣韻》古核切《集韻》《韻會》各核切，𠀤音隔。《玉篇》胷隔。《集韻》肓也。《正韻》胷膈，心脾之閒。《釋名》膈，塞也，管上下，使氣與穀不相亂也。又縣鍾格也。《史記·禮書》縣一鍾尚拊膈。《註》索隱曰：膈，縣鍾磬格也。不擊鍾而拊膈，蓋不取其聲，從質也。《荀子·禮論篇》縣一鍾，尚拊之膈，朱絃而通越也。又《正韻》通作鬲。平原有鬲縣，故晉人以惡酒爲平原督郵，以其只在鬲上也。

膉：《廣韻》《集韻》𠀤伊昔切，音益。《廣韻》肥也。《集韻》脰肉也。《儀禮·士虞禮》取諸左膉。《註》膉，脰肉也。又《集韻》一曰豕伏槽。

𦞞：《集韻》戸感切，音頷。口上曰臄，口下曰𦞞。

䐥：《廣韻》烏孔切《集韻》鄔孔切，𠀤音蓊。《廣韻》䐥。臭貌。出字林。《集韻》肥貌。或作𦞡。

䐦：《五音集韻》口答切，音溘。欲睡貌。

𦞟：《五音類聚》名移切，音彌。汙面貌。

䐧：《集韻》同犒。又香氣也。《釋名》䐧，蒿也，香氣蒿蒿也。

𦞠：《集韻》徒渾切。同𡱂。髀也。或作𩪡臀。

𦞡：《集韻》與䐥同。詳䐥字註。

𦞢：《集韻》胡困切，音圂。肥貌。

膊：《唐韻》《集韻》《韻會》《正韻》𠀤匹各切，音粕。《說文》薄脯膊之屋上。从肉尃聲。《釋名》膊，迫也。薄㧻肉，迫著物使燥也。《博雅》膊，脯也。《周禮·天官·醢人·豚拍魚醢註》拍爲膊，謂脅也。又肩膊也。《儀禮·鄕飮酒禮·介俎脊脅胳肺註》後脛骨二，膊胳也。又《少牢饋食禮》不升肩臂，臑膊骼。又《韻會》磔也。《左傳·成二年》殺而膊諸城上。《註》膊，磔也。《周禮·秋官·掌戮掌斬殺賊諜註》膊，謂去衣磔之。又厚切肉爲厚膊。《淮南子·繆稱訓》故同味而嗜厚膊者，必其甘之者也。《註》厚膊，厚切肉也。又《韻會》擊聲。《古兩頭纖纖詩》腷腷膊膊雞初鳴，磊磊落落向曙星。《韓愈·闘雞聯句》腷膊戰聲喧。又《集韻》《正韻》𠀤伯各切，音博。義同。又《集韻》龍輟切，音劣。界也。《揚子·太𤣥經》福則有膊。《註》陸績讀。又鋪枚切，音胚。又芳無切，音敷。義𠀤同。又殊倫切，音純。股骨也。《儀禮·少牢饋食禮膊骼釋文》膊，劉音純。《正韻》亦作拍。

𦞣：《集韻》蘇遭切，音騷。本作臊。豕膏臭也。《五音集韻》腥臊。

𦞤：《集韻》壯仕切，音滓。食也。◎按卽肉𦞤也。《齊民要術》有作𦞤肉法。又《五音集韻》囟，古作𦞤。註詳囗部三畫。

𦞥：《廣韻》《集韻》《韻會》《正韻》𠀤直立切，音蟄。脯也。屈曰𦞥。

𦞦：《唐韻》呼各切《集韻》《韻會》《正韻》黑各切，𠀤音鰝。《說文》肉羹也。《玉篇》羹𦞦也。《楚辭·招魂·露雞𦞦蠵·王逸註》有菜曰羹，無菜曰𦞦。《師古曰》羹之與𦞦，烹煮異齊，調和不同，非關有菜無菜也。《徐曰》羹以菜爲主，𦞦以肉爲主。又《廣韻》《集韻》𠀤呼木切，音嗀。又《集韻》忽郭切，音霍。又呼酷切，音熇。義𠀤同。

𦞧：《字彙》同瘤。

𦞨：《五音集韻》居雄切，音弓。腐𠛬也。通作宮。

𦞩：《說文》古文胤字。註詳五畫。

䐨：《廣韻》《集韻》𠀤古祿切，音穀。《玉篇》足跗也。又《集韻》徒谷切，音獨。義同。又《玉篇》胡木切《集韻》胡谷切，𠀤音榖。牲後足也。又《五音集韻》苦角切，音毃。皮甲也。又从上擊下也。一曰素也。

膋：《廣韻》洛蕭切《集韻》憐蕭切《正韻》連條切，𠀤音聊。《說文》膫，或从肉，勞省聲。《廣韻》腸閒脂也。《詩·小雅》取其血膋。《箋》膋，脂膏也。《禮·郊特牲》取膟膋燔爎升首，報陽也。《註》膟膋，腸閒脂也。《前漢·郊祀歌》焫膋蕭，延四方。《註》師古曰：膋，來彫反，腸閒脂也。以蕭焫脂合馨香也。

𦞪：《玉篇》同脀。

𦞫：《集韻》《類篇》𠀤先代切，音塞。𦙯𦞫，體顫動貌。

膌：《唐韻》《廣韻》《集韻》《類篇》𠀤資昔切，音積。《說文》瘦也。从肉，脊，意兼聲。今通作瘠。《玉篇》臞也。《管子·問篇》時𥳑稽帥馬牛之肥膌。又《廣韻》《集韻》𠀤秦昔切，音籍。《廣韻》膌腹。《五音集韻》死骨也。《類篇》亦作脨。

䐩：《廣韻》古哀切《集韻》柯開切，𠀤音該。《廣韻》肥也。《集韻》一曰六畜胎曰䐩。又《廣韻》公回切，音傀。義同。又《廣韻》苦亥切《集韻》可亥切，𠀤音愷。《廣韻》肉羹也。又《廣韻》魚開切，音皚。義同。

膍：《唐韻》房脂切《集韻》《韻會》頻脂切《正韻》蒲麋切，𠀤音毗。《說文》牛百葉也。一曰鳥膍胵。《韻會》百葉，牛肚也。膍胵，鳥之腸胃也。胵音鴟。一曰五藏總名。《博雅》百葉謂之膍。《正字通》李時珍曰：膍，言其有比列也。牛羊食百草，與他獸異，故其胃有脾，有蜂窠，亦與他獸異也。又《正韻》厚也。又《廣韻》部迷切《集韻》駢迷切《韻會》邊迷切，𠀤音鼙。《廣韻》膍臍，人臍也。《急就篇》脾腎五藏膍臍乳。又《正韻》通作脾。引周禮醢人脾析𤼜醢註：脾析，牛百葉也。是膍與脾通用。《廣韻》亦作肶。

𦞬：《字彙》同腱。

膎：《唐韻》戸皆切《集韻》戸佳切《韻會》戸加切《正韻》雄皆切，𠀤音鮭。《說文》脯也。《徐曰》古謂脯之屬爲膎，因通謂儲蓄食味爲膎。《廣韻》肉食肴也。《集韻》一曰吳人謂腌魚爲膎脼。《韻會》南史，孔靖飮宋高祖，酒無膎，取伏雞卵爲肴。王儉云：庾郞食膎，有二十七種。又凡熟食皆曰膎。《揚子·太𤣥經》多田不婁，費我膎功。《註》熟食曰膎。又肌膚亦曰膎。《博雅》肌膚者，膎也。又《韻會》通作鮭。《世說新語》庾杲食膎。作食鮭。《杜甫詩》自愧無鮭菜。

𦞭：《集韻》烏瓜切，音窊。𦞭𦣇，驢腹下肉。

膏：《唐韻》古勞切《集韻》《韻會》居勞切《正韻》姑勞切，𠀤音高。《說文》肥也。《韻會》凝者曰脂，澤者曰膏。一曰戴角者脂，無角者膏。《元命包》膏者，神之液也。《易·鼎卦》雉膏不食。《晉語》不能爲膏，而祗離咎也。《註》膏，肥也。《又》夫膏𥹭之性，難正也。《註》膏，肉之肥者。《史記·田敬仲完世家》狶膏棘軸。《註》狶膏，豬脂也。又《博雅》人一月而膏。《左傳·成十年》居肓之上，膏之下。《註》心下爲膏。又《正韻》澤也。《博雅》膏，滑澤也。《易·屯卦》屯其膏。《疏》正義曰：膏謂膏澤也。又脣脂，以膏和丹作之，亦曰膏。《詩·衞風》豈無膏沐，誰適爲容。又甘也。《禮·禮運》天降膏露。《註》膏，猶甘也。又凡樹理之白者皆曰膏。《周禮·地官·大司徒》其植物宜膏物。《註》鄭司農曰：膏物，謂楊柳之屬，理致且白如膏。又五穀之滑者皆曰膏。《山海經》西南黑水之閒，有廣都之野，爰有膏菽，膏稻膏黍，膏稷。《註》郭曰：言味好，皆滑如膏。又《唐韻》古到切《集韻》《韻會》《正韻》居號切，𠀤音誥。潤也。《詩·曹風》芃芃黍苗，隂雨膏之。《釋文》膏，古報反。《禮·內則》脂膏以膏之。《釋文》膏之，古報反。◎按劉鑑經史動靜字音，凡脂膏之膏則讀平聲，用以潤物曰膏，則讀去聲。考證：〔《詩·衞風》豈無膏沐，誰的爲容。〕謹照原文誰的改誰適。

𦞮：音未詳。《師曠·禽經》覆卵則鸛入水，鶩𦞮月。《註》伏卵則向月，取氣助卵。

膐：《五音類聚》與膂同。《揚子·方言》膐，力也。宋魯曰膐。

𦞯：《集韻》同嗜。

𦞰：《篇海》力質切，音栗。山名。本从山。㟳。

𦞱：《字彙補》都罪切，堆上聲。大腫貌。

𦞲：《字彙補》昌支切，音癡。目汁凝也。

膒：《廣韻》《集韻》𠀤烏侯切，音謳。《玉篇》久脂也。《集韻》一曰以脂漬皮。又《集韻》於𠋫切，音㰶。義同。

𦟘：《集韻》《韻會》𠀤夷眞切，音寅。《玉篇》脊肉也。《集韻》夾脊肉也。又《集韻》通作夤。《易·艮卦》艮其夤。

膓：《正字通》俗腸字。

膔：《集韻》盧谷切，音祿。腹鳴也。

䐫：《廣韻》《集韻》𠀤七恭切，音樅。《廣韻》肥病。《集韻》肥也。

䐬：《廣韻》昨勞切《集韻》財勞切，𠀤音曹。《集韻》脃也。一曰腹鳴。又《集韻》臧曹切，音糟。義同。

䐭：《廣韻》竹例切《集韻》丁計切，𠀤音帝。與腣同。《集韻》腣胿胅腹。又《廣韻》同㿃。

膕：《廣韻》《集韻》《韻會》古獲切《正韻》古伯切，𠀤音聝。《廣韻》曲腳中也。《集韻》膕朏，曲腳也。《正字通》膝後曲節中也。《博雅》膕，腳也。《荀子·富國篇》是猶使處女嬰寶珠，珮寶玉，負戴黃金，而遇中山之盜，雖爲之逢蒙視，詘要撓膕，君盧屋妾，由將不足以免之。又《集韻》骨或切，音國。義同。又忽麥切，音㦎。𠀤足也。《集韻》或作𩪐。

䐮：《廣韻》初限切《集韻》楚限切《正韻》初諫切，𠀤音剗。《玉篇》皮起。《廣韻》皮䐮也。又《正韻》平木之器。又韜也，損削也。

𦟙：《字彙》他袞切，音疃。𦟙肉。

𦟚：《玉篇》壯加切《五音集韻》側加切，𠀤音查。《玉篇》鼻上皰也。《五音集韻》皰鼻。《玉篇》本作皻。

膖：《集韻》披江切，音𪔔。膖肛，腫也。又《五音集韻》丑隴切，音寵。義同。《集韻》或作𤶞肨。

䐯：《廣韻》力懷切《集韻》盧懷切，𠀤音𥉹《廣韻》䐯膗，形貌惡也。又《集韻》魯水切，音壘。皮起也。又倫追切，音纍。脯也。

䐰：《集韻》思留切，音修。《說文》進獻也。一曰致滋味爲羞。《集韻》本作羞。亦作䐤饈。

膗：《廣韻》仕懷切《集韻》崇懷切，𠀤音腄。《集韻》䐯膗，形惡。或作腄。

膘：《廣韻》敷沼切《集韻》《韻會》匹沼切《正韻》普沼切，𠀤音縹。《說文》牛脅後髀，前合革肉也。《徐曰》按詩傳：下殺射中膘。今謂馬肥爲膘肥也，言最薄處合革肉，言皮肉相合也。《廣韻》脅前。《正韻》牛脅後髀之前連膚肉。又《集韻》婢小切，音摽。義同。又《廣韻》《集韻》𠀤子小切，音劋。《集韻》脅骨。本作䯚。又《集韻》紕招切，音漂。本作𦠎。𦠎𦟞，腫欲潰。䯚字原誤从月（肉）作。

膙：《廣韻》居兩切《集韻》舉兩切，𠀤音繈。《廣韻》筋頭。《集韻》筋强也。

𦟛：《廣韻》丑凶切《集韻》癡凶切，𠀤音蹱。與傭同。《集韻》均也，直也。又《五音集韻》餘封切，音容。義同。

𦟜：《廣韻》《集韻》《韻會》𠀤側革切，音責。《廣韻》𦟜子，魚子脯。出新字林。俗作鰿，誤。

膚：《廣韻》甫無切《集韻》《韻會》風無切《正韻》方無切，𠀤音跗。《說文》籀文作臚。《玉篇》皮也。《廣韻》皮膚。《釋名》膚，布也，布在表也。《詩·衞風》膚如凝脂。《易·噬嗑》六二噬膚。《註》膚者，柔脆之物也。又豕肉爲膚。《儀禮·聘禮》膚鮮魚鮮腊。《註》膚，豕肉也。又切肉爲膚。《禮·內則》脯羹，兔醢，麋膚。《註》膚，切肉也。又《博雅》美也。《詩·豳風》公孫碩膚。《傳》膚，美也。又《博雅》傳也。《又》離也。《又》剝也。又大也。《詩·小雅》以奏膚公。《傳》膚，大也。又《韻會》膚淺，喻在皮膚，不深也。又《正韻》四指爲膚。《公羊傳·僖三十一年》膚寸而合。《註》側手爲膚。又膚受。《論語》膚受之愬。《書·盤庚》今汝聒聒起信險膚。《傳》起信險僞膚受之言也。又地名。《前漢·郊祀志》凡四祠于膚施。《註》膚施，上郡之縣也。又人名。《前漢·古今人表》陽膚。又《集韻》凌如切，音臚。義同。又《韻補》叶音浮。《易林》范子妙材，戮辱傷膚。後相秦國，封爲應侯。

𦟝：《正字通》與脊同。《說文》本作𠂹，重文作𦟝。《六書正譌》俗作脊，非，然今通用脊矣。

膛：《玉篇》《集韻》𠀤他郞切，音湯。肥貌。

䐱：《集韻》竹下切，音䋾。腏肉。又之石切，音隻。義同。又陟革切，音摘。挑取骨閒肉也。又陟卦切，音𢕮。𦜖䐱，肥貌。

䐲：《集韻》《韻會》𠀤直涉切。同䐑。薄切肉也。《玉篇》腥也。《韻會》爚也。一曰生熟半也。《博雅》䐲，爚也。《禮·郊特牲·腥肆爓腍祭註》爓，或爲䐲。又《廣韻》《集韻》𠀤直立切，音蟄。義同。

膜：《唐韻》慕各切《集韻》《韻會》《正韻》末各切，𠀤音莫。《說文》肉閒脉膜也。《廣韻》肉膜。《釋名》膜，幕也，幕絡一體也。《爾雅·釋器·肉曰脫之疏》治肉除其筋膜，取好者。《博雅》䐞膜也。又撫也。《揚子·方言》膜，撫也。《註》謂撫順也。又《廣韻》《正韻》莫胡切《集韻》《韻會》蒙晡切，𠀤音糢。《廣韻》膜，拜也。《穆天子傳》膜拜而受。《註》長跪拜也。

𦟞：《廣韻》許幺切《集韻》馨幺切，𠀤音膮。《廣韻》𦠎𦟞，腫欲潰也。《博雅》𦟞，腫也。又《集韻》虛嬌切，音囂。義同。

𦟟：《廣韻》莫婆切《集韻》眉波切，𠀤音摩。《集韻》𦟟㾋。《唐韻》漏病。《集韻》或从靡。

膝：《廣韻》《集韻》《韻會》《正韻》𠀤息七切，音悉。《說文》脛頭卪也。本作厀。《徐曰》今俗作膝。膝，人之節也。《釋名》膝，伸也，可屈伸也。《儀禮·旣夕》袂屬，幅長下膝。又《韻會》楯名。《揚子·方言》矛骹細如鴈脛者，謂之鶴膝。《唐書·王志愔傳》鶴膝犀渠。《左思·吳都賦》家有鶴膝。又齧膝，良馬名。《前漢·王褒傳》駕齧膝。《註》孟康曰：良馬，低頭口至膝也。考證：〔又齒膝，良馬名。《前漢·王褒傳》駕齒膝。〕謹照原文兩齒字𠀤改齧。

䐳：《集韻》《正韻》𠀤牛居切，音魚。《集韻》馬二目白曰䐳。〇按詩魯頌，有鱏有魚，本作魚。

膞：《唐韻》市沇切《集韻》《韻會》主兗切《正韻》乳兗切，𠀤音轉。《說文》切肉也。《廣韻》細割也。《博雅》膞，臠也。又《正韻》腓膞，腸也。又一挺肉亦曰膞。《淮南子·說林訓》一膞炭熯，掇之則爛指。《註》一膞，一挺也。膞，音轉。又人名。《史記·外戚世家》有男一人，爲昌邑王。《註》名膞。又《廣韻》旨兗切《集韻》豎兗切《正韻》止兗切，𠀤音腨。義同。又《集韻》殊倫切，音純。股骨也。《儀禮·少牢饋食禮》升羊豕肩臂臑膞胳。《註》髀下爲膞，猶前足之臂。膞下爲胳，猶前足之臑也。《釋文》音純。亦讀之兗反。又《集韻》《韻會》𠀤淳沿切，音遄。陶人作器具。《周禮·冬官考工記旊人》器中膞。《註》膞，鄭康成讀如車輇之輇。又《廣韻》職緣切《集韻》朱遄切，𠀤音專。膞，鳥胃也。又《集韻》食川切，音船。義同。

膟：《廣韻》呂卹切《集韻》《韻會》《正韻》劣戌切，𠀤音律。《說文》血祭肉也。《玉篇》膟膋。《詩·小雅·或燔或炙傳》燔取膟膋。又《集韻》一曰腸閒脂。《禮·郊特牲》取膟膋，燔爎升首，報陽也。《註》膟膋，腸閒脂也。《正字通》祭則合蕭𦶟之，使臭達牆屋也。又《集韻》朔律切，音率。義同。《說文》本作𦝭。

膠：《唐韻》古肴切《集韻》《韻會》《正韻》居肴切，𠀤音交。《說文》昵也。作之以皮。《徐曰》昵，黏也。《玉篇》煮用其皮，或用角。《廣韻》膠漆。《周禮·冬官考工記·輪人》施膠必厚。又《弓人》凡相膠，欲朱色而昔。昔也者，深瑕而澤，紾而摶廉。鹿膠靑白，馬膠赤白，牛膠火赤，鼠膠黑，魚膠餌，犀膠黃。凡昵之類，不能方。《註》昔音錯。純赤之中，文又交錯也。澤，表裏有文，色潤澤也。紾，縝密。摶，音團，團圓也。廉，利也。昵，本作𩸨。不方柔韌，不取其方整也。又《爾雅·釋詁》膠，固也。《疏》膠者，所以固物。《詩·小雅》德音孔膠。《傳》膠，固也。又《博雅》欺也。又戾也。《史記·司馬相如傳》蜿灗膠戾。《註》膠戾，邪曲也。又《廣韻》太學也。《正字通》東膠，周學名。周之學，成均居中，左東序，右瞽宗。東膠卽東序也。又《集韻》糾也。《禮·王制》養國老於東膠。《註》膠之言糾也。又《正韻》黏泥不通。《莊子·逍遙遊》置杯焉則膠。又膠葛，氣也。《前漢·揚雄傳》撠膠葛，騰九閎。《註》膠葛，上淸之氣也。又《韻會》和也。《詩·鄭風》雞鳴膠膠。《傳》膠膠，猶喈喈也。又詐也。《揚子·方言》膠，譎詐也。涼州西南之閒曰膠。又《韻會》水名。萊州有膠水。又地名。《戰國策》以膠東委於燕。又姓。《前漢·古今人表》膠鬲。又《廣韻》古孝切《集韻》居效切，𠀤音敎。義同。又《韻會》《正韻》𠀤古巧切，音絞。動撓貌。《莊子·天道篇》膠膠擾擾乎。《音義》交卯反。又《集韻》女巧切，音橈。澩膠，雜亂貌。又乎刀切，音豪。戾也。《楚辭·九辯》何况一國之事兮，亦多端而膠加。《註》膠加，戾也。音豪。又《五音集韻》口交切，音敲。面不平也。考證：〔《周禮·冬官考工記·輪人》膠必厚施。〕謹照原文改施膠必厚。

膡：《廣韻》《集韻》𠀤以證切，音孕。《廣韻》大視。《集韻》美目也。又《廣韻》雙也。又《五音集韻》增益也。一曰送也。又物相贈也。又《集韻》徒登切，音騰。美目也。一曰大視。《廣韻》作𥉋。又《廣韻》詩證切，音勝。又《集韻》持陵切，音澂。義𠀤同。

𦟠：《廣韻》《集韻》𠀤子六切，音蹙。《廣韻》䐚𦟠，膏澤也。《類篇》或作𦢑。

膢：《唐韻》力居切《集韻》《韻會》龍珠切，𠀤音慺。《說文》楚俗，以二月祭飮食之神也。《廣韻》飮食祭也，冀州八月，楚俗二月。《集韻》臘祭名。或从示。《韻會》鹽鐵論，非膢臘祭祀無酒肉也。膢八月旦，今河東俗奉之爲大節，祭祀先人。《前漢·武帝紀》膢五日。《註》如淳曰：音樓。漢儀注：立秋貙膢。服虔曰：殺也。蘇林曰：祭名也。貙，虎屬，常以立秋日祭獸，王者亦以此日出臘，還以祭宗廟，故有貙膢之祭也。又《說文》一曰祈穀食新曰離膢。又《集韻》《韻會》郞侯切《正韻》盧侯切，𠀤音婁。義同。又《類篇》力求切，同劉。《前漢·武帝紀·膢五日註》師古曰：續漢書，貙膢作貙劉。膢、劉義各通耳。

䐴：《玉篇》公對切《類篇》古對切，𠀤音憒。《玉篇》腰忽痛也。《巢氏病源》卒然傷腰致痛，謂䐴腰。又《集韻》居代切，音漑。義同。

𦟡：《廣韻》同䐴。

𦟢：《五音集韻》同脣。

𦟣：《篇海》方減切，河東謂淫爲𦟣。

膣：《篇海》音窒。肉生也。

𦟤：《玉篇》同䐰。

𦟥：《字彙補》同遯。

𦟦：《字彙補》莫各切，音邈。肉膜也。

𦟧：《篇海》音怡。豕肉也。

膦：《廣韻》《集韻》𠀤力展切，音輦。膦腝，無力。

膧：《集韻》《韻會》徒東切《正韻》徒紅切，𠀤音同。《集韻》肥貌。又《集韻》傳江切，音幢。膧腔，尻骨。亦作𩪘。

𦠃：《唐韻》徂兮切《集韻》前西切，𠀤音齊。《說文》肶𦠃也。《類篇》或書作臍。

膨：《廣韻》《集韻》𠀤蒲孟切，音𨆊。脹也。又《廣韻》薄庚切《集韻》蒲庚切，𠀤音彭。《廣韻》膨脝，脹貌。《集韻》膨脝，大腹。《韓愈·石鼎聮句》豕腹脹膨脝。又《集韻》普孟切，亨去聲。義同。

膩：《唐韻》《集韻》《韻會》𠀤女利切，音𢄽。《說文》上肥也。《玉篇》垢膩也。《廣韻》肥膩。又滑也。《宋玉·招魂》靡顏膩理。《註》膩，滑也。《類篇》或作𦡸。

𦠄：《唐韻》居依切《集韻》居希切，𠀤音機。《說文》頰肉也。又《集韻》渠希切，音祈。又己亥切，音改。義𠀤同。

膪：《廣韻》陟駕切《集韻》蒲駕切，𠀤音吒。𦜖膪，肥也。又《廣韻》竹賣切，音𢕮。腏肉也。亦作䐱。

膫：《唐韻》洛蕭切《集韻》憐蕭切，𠀤同膋。《說文》牛腸脂也。詩：取其血膫。◎按詩小雅今作膋。又《集韻》侯國名。在南陽。《前漢·功臣表》膫侯次公。又《西南夷傳》粵將畢取以軍降，爲膫侯。《註》屬南陽。又《廣韻》《集韻》力照切《韻會》《正韻》力弔切，𠀤音尞。炙也。《集韻》本作爒。又《集韻》郞刀切，音勞。腸脂也。

膬：《唐韻》七絕切《集韻》促絕切。𠀤與脆同。《說文》耎而易破也。从肉毳，轉入龤聲。又《廣韻》此芮切《正韻》蚩瑞切，𠀤音毳。《管子·霸言篇》釋堅而攻膬。《枚乗·七發》飮食則溫淳甘膬。《註》膬，昌芮反。又《集韻》租悅切，音蕝。義同。《集韻》或作脺。

膭：《廣韻》公回切《集韻》姑回切，𠀤音傀。《廣韻》肥貌。《集韻》肥大貌。又《廣韻》《集韻》𠀤胡對切，音潰。義同。又《集韻》徒對切，音隊。下大貌。

𦠅：《廣韻》徐林切《集韻》徐心切，𠀤音尋。《廣韻》姓也。

䐵：《集韻》姑橫切，音觵。《玉篇》肥貌。《集韻》本作𦞗。膨𦞗，大腹。又《集韻》胡光切，音黃。病腄。或作𦡽。

膮：《唐韻》許幺切《集韻》《韻會》馨幺切，𠀤音憢。《說文》豕肉羹也。《禮·內則》膷臐膮醢。《釋文》豕羹也。《儀禮·聘禮》膷臐膮。《釋文》豕𦞦也。又《博雅》膮，香也。又《廣韻》馨皛切《集韻》馨鳥切《韻會》《正韻》許照切，𠀤音曉。又《集韻》香幽切，音烋。義𠀤同。

𦠆：《廣韻》蘇本切《集韻》鎖本切，𠀤音損。《說文》切熟肉，內於血中和也。《廣韻》切熟肉再煑也。《釋名》𦠆，饡也，以米糝之，如膏饡也。又《齊民要術》有肺𦠆法。又《廣韻》士戀切《集韻》雛戀切《正韻》除戀切，𠀤音纂。又《集韻》徂悶切，音鐏。又《正韻》雛產切，音撰。義𠀤同。

𦠇：《集韻》徂棱切，音層。肥也。

䐶：《廣韻》作含切《集韻》祖含切，𠀤音簪。《集韻》腤䐶，烹也。又《廣韻》《集韻》𠀤子朕切，音䤐。䐶脣病也。又《集韻》慈鹽切，音潛。堛肉也。又子鴆切，音浸。脣闕謂之䐶。又咨林切，音侵。烹也。《正字通》俗呼物不潔白曰腌䐶。按焦竑刊誤載雜字，不淨曰㛺贓，皆俚語也。

𦠈：《集韻》呼決切，音血。瘡貌。

𦠉：《集韻》壹計切，音医。瘦也。

膯：《廣韻》他登切，音鼟。飽也。《類篇》吳人謂飽曰膯。

䐷：《廣韻》都寒切《集韻》多寒切，𠀤音單。《唐韻》䐷胡，大腹。《集韻》胍𦘴謂之䐷。

𦠊：《字彙》同腦。

𦠋：《字彙》古文治字。《正字通》譌字。古治字作乿。字彙誤。

𦠌：《廣韻》如之切，音而。煑熟。

䐸：《廣韻》《集韻》𠀤呼麥切，音剨。曲腳中也。

膰：《集韻》符袁切《正韻》符艱切，𠀤音煩。《說文》宗廟火熟肉。春秋傳，天子有事，㸋焉以饋同姓諸侯。或从肉。《玉篇》膰，肝也。《穀梁傳·定十四年》脤者何也。俎實也，祭肉也。生曰脤，熟曰膰。《史記·周本紀》顯王致文武胙於秦孝公。《註》胙，膰肉也。又《孔子·世家》如致膰乎大夫。《註》膰，祭肉。《後漢劉長卿妻傳》縣邑有祀，必膰焉。《註》膰，祭餘肉也。又與燔通。《左傳·襄二十二年與執燔焉釋文》燔，亦作膰。《穀梁傳·定十四年》熟曰膰。《釋文》本作燔。又《集韻》蒲官切，音槃。大腹也。又蒲波切，音婆。義同。

𦠍：《集韻》逆各切，音㖾。齒齗也。《五音集韻》口中齗㗁。《集韻》或作㗁。

䐹：《唐韻》所鳩切《集韻》《韻會》疎鳩切，𠀤音搜。《說文》乾魚尾䐹䐹也。周禮有腒䐹。《玉篇》乾魚也。又《集韻》或作鱐。《禮·內則·夏宜腒鱐膳膏臊釋文》鱐，本作䐹，所求反。又《廣韻》蘇弔切《集韻》先弔切，𠀤音嘯。《廣韻》切也。《集韻》𦞦也。又《五音集韻》私妙切，音笑。切肉合糅。

𦠎：《廣韻》甫遙切《集韻》𤰞遙切，𠀤音猋。𦠎𦟞，腫潰也。《博雅》𦠎，腫也。又《廣韻》撫招切《集韻》紕招切，𠀤音漂。義同。《集韻》或从票。

𦠏：《集韻》陟加切，音奓。痕𤶠瘢也。《五音集韻》瘡痕也。又《類篇》陟嫁切，音吒。𦙺𦠏，不密也。《類篇》或作䐒。

膱：《集韻》《韻會》𠀤質力切，音職。《集韻》脯脡也。長尺有二寸。《儀禮·鄕射禮》膱長尺二寸。《註》膱，猶脡也。又《韻會》一曰肉敗也。《博雅》膱，臭也。

䐺：《廣韻》《集韻》𠀤他紺切，音僋。《唐韻》食味美也。《博雅》䐺，美也。又《集韻》徒紺切，音䘓。一曰𦛚䐺，肥貌。又徒南切，音覃。厚味。本作醰。

䐻：《廣韻》古胡切，音孤。《玉篇》大脯。《廣韻》䐻脯。《類篇》埤蒼，䐻𦢸，大膊也。

膲：《廣韻》卽消切《集韻》《韻會》《正韻》兹消切，𠀤音焦。《廣韻》人之三膲。《集韻》三膲，無形之府。通作焦。《韻會》醫經云：上焦在心下，下鬲在胃上口，主內而不出。中焦在胃中脘，不上不下，主腐熟水穀。下焦在膀胱上口，主出而不內以傳道也。三焦者，水榖之道路，氣之所終始也。又黃庭經云：五藏之上系管爲三焦。雲笈云：肝心肺頭爲三焦。焦熱也。又去聲。肉不滿也。《淮南子·天文訓》是以月虛而魚腦減，月死而蠃蛖膲。《註》膲，肉不滿。音醮。

膳：《唐韻》常衍切《集韻》《韻會》《正韻》上演切，𠀤音善。《說文》具食也。《徐曰》言具備此食也。庖人和味，必加善，胡从善。《韻會》熟食曰饗，具食曰膳。《周禮》鄭註：膳之言善也。今時美物曰珍膳。《前漢·宣帝紀》其令大官，損膳省宰。《註》膳，具食也，食之善者也。又牲肉也。《周禮·天官》膳夫掌王之食飲膳羞。《註》膳，牲肉也。又《廣韻》食也。《禮·文王世子》食下問所膳。《註》問所食者。又《博雅》膳，離也。又官名。《釋小雅》仲允膳夫。《箋》膳夫，上士也。掌王之飮食膳羞。又《韻會》亦作善。《莊子·至樂篇》具太牢以爲善。又《廣韻》《集韻》《韻會》《正韻》𠀤時戰切，音繕。義同。《集韻》或作饍。考證：〔《正韻》膳之言善也。今時美物曰珍膳。〕謹按二句出周禮天官敍官註，不始於正韻，謹改正韻爲周禮鄭註。〔《周禮·天官·膳夫》膳夫掌王之飮食膳羞。〕謹按膳夫二字重出，謹省下膳夫二字。𠀤照原文飲食改食飲。

𦠐：《集韻》相干切，音𦙽。脂肪也。

𦠑：《集韻》居月切，音厥。《說文》臀骨也。本作𩪗。《五音集韻》尻也，亦書作𦠒。

膴：《唐韻》荒烏切《集韻》《韻會》《正韻》荒胡切，𠀤音呼。《說文》無骨腊也。揚雄說，鳥腊也。又大臠也。《博雅》膴，脯也。《周禮·天官·內饔》凡掌共羞脩𠛬膴胖骨鱐，以待共膳。《註》膴，䐑肉大臠，所以祭者。《禮·少儀》祭膴。《註》膴，大臠，謂刳魚腹也。又《廣韻》武夫切《集韻》微夫切，𠀤音無。義同。又法也。《詩·小雅》民雖靡膴。《箋》膴，法也。《釋文》膴，沈音無。又《廣韻》方矩切《集韻》《韻會》罔甫切，𠀤音武。《廣韻》土地腴美膴膴然。《集韻》美也。《韻會》厚也。《詩·大雅》周原膴膴。《傳》膴膴，美也。《釋文》音武。又《小雅》瑣瑣姻亞，則無膴仕。《張載七哀詩》原陵鬱膴膴。《註》膴膴，肥美也。又《集韻》《韻會》𠀤火羽切，音詡。《集韻》脯也。一曰腂肉大臠。《韻會》大臠謂刳魚腹。讀如哻。《儀禮·有司徹》皆加膴祭于其上。《註》膴，讀如殷哻之哻。刳魚時割其腹，以爲大臠也。又《集韻》謨杯切，音枚。背肉也。心上口下也。又蒙脯切，音橅。無骨腊也。

𦠒：《字彙》同𦠑。

𦠓：《玉篇》《集韻》𠀤狼狄切，音歷。𦠓䐎，强脂也。

䐼：《玉篇》下結切，音頡。䐼䐞，膜也。又《廣韻》《集韻》𠀤胡計切，音系。喉脈也。或作𦝜。

𦠔：《集韻》同䏳。

𦠕：《五音類聚》心妻切，音臍。膍𦠕也。

𦠖：《字彙補》叵到切，音砲。體腫也。

𦠗：《字彙補》與脊同。背也。

䐾：《廣韻》徒落切《集韻》達各切，𠀤音鐸。《玉篇》肫䐾，無檢限也。又《字彙》肥貌。

膷：《廣韻》許良切《集韻》《韻會》《正韻》虛良切，𠀤音香。《廣韻》牛羹。《集韻》膷，牛臛。臐，羊臛。膮，豕臛。《禮·內則》膷臐膮醢。《釋文》膷，音香，牛𦞦也。又《博雅》膷，香也。又《玉篇》肉中生息肉也。

膸：《玉篇》相觜切，雖上聲。骨膸。《五音集韻》骨中脂也。又《玉篇》羊水切。膸孔也。本从骨。

膹：《唐韻》房吻切《集韻》父吻切，𠀤音憤。《說文》膗也。《廣韻》切熟肉也。《博雅》膹，臛也。《急就篇註》膹，麤切生肉也。又《廣韻》浮鬼切《集韻》父尾切，𠀤音陫。𦞦多汁也。又《集韻》符非切，音肥。義同。从賁，十三畫。字彙附十二畫，非。今改正。

膺：〔古文〕𦢻《唐韻》《集韻》《韻會》𠀤於陵切，音應。《說文》胷也。《史記·趙世家》大膺，大胷，修下而馮。又《爾雅·釋言》親也。《禮·少儀》執箕膺擖。《註》膺，親也。又《正韻》當也。《書·武成》誕膺天命，以撫方夏。《傳》膺，當也。又受也。《楚辭·天問》撰體協脅。鹿何膺之。《註》膺，受也。又《韻會》馬帶也。《詩·秦風》虎韔鏤膺。《傳》膺，馬帶也。又《大雅》鉤膺濯濯。《傳》鉤膺，樊纓也。又《增韻》擊也。又《集韻》於證切，英去聲。胷也。《禮·中庸》得一善，則拳拳服膺，而弗失之矣。《釋文》徐邈讀。又《釋名》膺，壅也。氣所壅塞也。《正字通》黃庭經，舌下𤣥膺生死岸。陶弘景讀壅。

膻：《唐韻》徒旱切《集韻》蕩旱切，𠀤音袒。《說文》肉膻也。从肉亶聲。詩膻裼暴虎。◎按詩鄭風，今作襢。《集韻》或省作胆。又《集韻》《正韻》𠀤尸連切，音羶。《說文》羊臭也。本作羴。或作羶𦏫。《列子·周穆王篇》王之嬪御，膻惡而不可親。又《正字通》音誕。素問，膻中者臣使之官，喜樂出焉。王冰曰：在胷中兩乳閒。朱肱曰：心之下有鬲膜，與脊脅周回相著，遮蔽濁氣，所謂膻中也。

膼：《廣韻》陟瓜切《集韻》張瓜切，𠀤音檛。《廣韻》膇也。《集韻》腿也。

䐿：《廣韻》於六切《集韻》乙六切，𠀤音郁。《玉篇》鳥胃也。《集韻》鳥膍胵也。《釋名》䐿，奧也。藏物於奧內，稍出用之也。又《廣韻》烏到切《集韻》於到切，𠀤音奧。義同。又《廣韻》烏皓切《集韻》烏浩切，𠀤音媼。《集韻》𦝫骨。本作䯠。又本作奧。《禮·內則》鴇奧鹿胃。《註》鴇奧，脾𦚚也。

𦠾：《集韻》側立切，音戢。肥膏出也。或省作䐕。

膽：《唐韻》都敢切《韻會》《正韻》覩敢切，𠀤音黵。《說文》連肝之府也。《廣韻》肝膽。《素問》膽者，中正之官，決斷出焉。《白虎通》膽者，肝之府也。肝主仁，仁者不忍，故以膽斷。是以肝膽二者，必有勇也。肝膽異趣，何以知相爲府也。肝者，木之精也。人怒無不色靑目張者，是其效也。《史記·越世家》坐臥卽仰膽，飮食亦嘗膽也。《前漢·張耳陳餘傳》將軍瞋目張膽。《註》張膽，言勇之甚。《後漢·光武紀》今不同心膽，共舉功名。又《淮南子·精神訓》膽爲雲。又《拾遺記》昆吾山有獸，食銅鐵。吳國武庫中兵刃俱食盡，得雙兔，有鐵膽，鑄爲雙劒。又蟲名。《博雅》膽蛇，靑蠵也。又草名。《博雅》陵遊，龍膽也。又拭治也。《禮·內則》桃曰膽之。《註》啖食治擇之名。《疏》去毛拭治，令色靑滑如膽也。又姓。《呂氏春秋》中牟有士曰膽胥，已請見之。

𦠿：《集韻》悉盍切，音趿。䏠𦠿，肉雜也。

𦡀：《正字通》俗膝字。

𦡁：《廣韻》《集韻》𠀤都郞切，音當。《廣韻》耳𦡁，耳下池也。《集韻》本作𦗴。耳下垂謂之𦗴。

膾：《唐韻》《集韻》《韻會》《正韻》𠀤古外切，音儈。《說文》細切肉也。《玉篇》肉細切者爲膾。《釋名》膾，會也。細切肉令散，分其赤白異切之，已，乃會合和之也。《韻會》肉腥細者爲膾，大者爲軒。《禮·曲禮》膾炙處外。又《博雅》膾，割也。又《廣韻》魚膾。《詩·小雅》炰龞膾鯉。又《韻會》國名。堯欲伐宗膾。宗膾，小蕃國。《集韻》或从魚。鱠。

膿：《廣韻》《集韻》《韻會》𠀤奴冬切，音農。《說文》腫血也。《玉篇》癰疽潰也。《史記·倉公傳》後八日嘔膿。又《釋名》膿，醲也，汁醲厚也。《曹植·七啟》肥豢膿肌。又爛也。《齊民要術》水稻苗長七八寸，陳草復起。以鐮浸水芟之，草悉膿死。

臀：《廣韻》《集韻》《韻會》徒渾切《正韻》徒孫切，𠀤音屯。《說文》髀也。本作𡱂。《字彙》腿靨。《博雅》臀謂之脽。《易·夬卦》臀無膚。《周語》其母夢神，規其臀以墨。《註》尻也。又《韻會》底也。《易·困卦》臀困於株木。《註》最處底下。《周禮·冬官考工記》㮚氏爲量，其臀一寸。《註》底深一寸也。又人名。《左傳·宣二年》公子黑臀。《註》晉文公子。又勝臀，齊人，見戰國策。

臁：《集韻》離鹽切，音廉。《玉篇》穴臁也。《集韻》脛臁也。

𦡂：《集韻》覩動切，音董。肥也。𦡦。

𦡃：《集韻》囊何切，音那。雜骨醬也。《五音集韻》通作臡。又《五音集韻》乃邪切，音爺。鳴物叫聒聲。

臂：《唐韻》《集韻》《韻會》𠀤𤰞義切，音嬖。《說文》手上也。《廣韻》肱也。《增韻》腕也。《正字通》今謂自肩至肘曰臑，自肘至腕曰臂。《釋名》臂，裨也，在旁曰裨也。《又》殿也，高厚有殿遌也。《山海經》大荒之中有人，反臂，名曰天虞。《又》長臂國，捕魚水中，兩手各操一魚。又牲之肩脚亦謂臂。《禮·少儀》大牢則以牛左肩臂臑，折九箇。《疏》臂臑，謂肩腳也。

䑀：《集韻》蒲歷切，音甓。臍也。《五音集韻》腑也。又匹歷切，音霹。積病。本作癖。又《廣韻》博厄切，音檗。豆中小梗者。出新字林。

臃：《集韻》於容切，音邕。《說文》腫也。《史記·倉公傳》色將發臃。又《五音集韻》於隴切，音擁。臃腫，肉起也。《戰國策》人之所以善扁鵲者，爲有臃腫也。

臄：《廣韻》其虐切《集韻》《韻會》《正韻》極虐切，𠀤音噱。《說文》口上阿也。《詩·大雅》嘉殽脾臄。《傳》臄，函也。《釋文》通俗文云：口上曰臄。又《集韻》切肉也。取脾腎寘腸炙之曰臄。又《集韻》强魚切，音渠。鳥腊。《韻會》或作𠶸。通作噱。

臅：《廣韻》尺玉切《集韻》《韻會》樞玉切，𠀤音觸。《禮·內則》小切狼臅膏。《註》狼臅膏，臆中膏也。又《糗餌粉酏註》酏，當爲餰。以稻米與狼臅膏爲餰是也。又《集韻》朱欲切，音燭。義同。《禮·內則·狼臅膏釋文》徐又音燭。又《集韻》須玉切，音粟。義同。

臆：《廣韻》於力切《集韻》《韻會》乙力切《正韻》伊力切，𠀤音億。《說文》胷肉也。《廣韻》胷臆。《史記·扁鵲傳》因嘘唏服臆。又滿也。《揚子·方言》臆，滿也。《註》愊臆，氣滿之也。又抑也。《釋名》臆猶抑也。抑氣所塞也。又《集韻》隱己切，音譩。和醴酏爲飮也。又《韻會》通作意。《史記·賈誼傳》請以臆對。《漢書》作意。

臇：《唐韻》子沇切《集韻》《韻會》子兗切《正韻》徂兗切，𠀤音𤎱。《說文》𦞦也。《曹植·名都篇》膾鯉臇胎鰕。《註》臇者，少汁臛也。又《廣韻》《集韻》𠀤遵爲切，音䓱。義同。

臈：《集韻》臘或作臈。《晏子春秋·諫上》景公令兵摶治，當臈冰月之閒而寒冰，多凍餒而功不成。又蜜臈。《古今注》遠方諸山出蜜臈處，以木爲器，中開小孔，以蜜臈塗器內外。又臈布。《古今注》周書曰：昆吾氏獻切玉刀，切玉如臈布。又《集韻》居曷切，音葛。臈胆，肥貌。考證：〔《晏子春秋·諫上》景公令兵搏治，當臈冰月之閒而寒冰，多凍餒而功不成。〕謹照原文搏改摶。

臉：《集韻》《韻會》𠀤居奄切，音檢。《集韻》頰也。《韻會》目下頰上也。又《廣韻》七廉切《集韻》千廉切，𠀤音韱。《廣韻》𦞦也。《齊民要術》羹臛法，有臉䑎羹。又《博雅》臉，𡒒也。《釋文》臉，七潛切。又《廣韻》力減切《集韻》兩減切，𠀤音溓。義同。

臊：《唐韻》《集韻》蘇遭切《韻會》《正韻》蘇曹切，𠀤音騷。《說文》豕膏臭也。从肉，喿，意兼聲。《廣韻》腥臊。《周禮·天官·庖人》夏行腒鱐膳膏臊。《註》臊，豕膏也。又《韻會》一曰犬臊也。《正韻》犬膏也。《禮·內則》夏腒鱐膳膏臊。《註》犬膏臊。又凡肉之腥者皆曰臊。《史記·晉世家》犯肉腥臊，何足食。又《韻補》叶音摗。《易林》東家殺牛，汗臭腥臊。叶下周。

𦡅：《玉篇》諸盈切，音征。醋煑魚也。

䑁：《玉篇》烏酷切，音渥。膏膜也。又《廣韻》《集韻》𠀤烏谷切，音屋。䑁膏，肥貌。

𦡆：《字彙補》口骨切，音窟。臋也。

𦡇：《五音類聚》徒各切，音鐸。肫𦡇，無檢限也。

臋：《字彙補》與臀同。

𦡈：《字彙補》與癰同。《史記·倉公傳》後五日當𦡈腫。

臍：《廣韻》徂奚切《集韻》《韻會》前西切，𠀤音齊。《說文》肶臍也。《正字通》子初生所繫也。斷之爲臍帶，以其當心腎之中，前直神闕，後直命門，故謂之臍也。又劑也。《釋名》臍，劑也，腸端之所限劑也。又《韻會》通作齊。《左傳·莊六年》若不早圖，後君噬齊。《註》齊臍同。

𦡰：《玉篇》同膊。又《篇海》薄胡切，音蒲。雉有𦡰肉也。

𦡱：《集韻》弋笑切，音燿。瘠也。又所敎切，音稍。凡物之殺銳曰䏴。

𦡲：《五音類聚》奴頂切，寧上聲。耳中垢也。

𦡳：《正字通》俗臘字。

臎：《廣韻》《集韻》𠀤七醉切，音翠。《廣韻》鳥尾上肉。又《博雅》臎，肥也。又《博雅》臎，𩪜也。又《廣韻》遵誄切《集韻》祖誄切，𠀤音濢。髁骨也。一曰肥實謂之臎。

䑂：《廣韻》與改切《集韻》倚亥切，𠀤音佁。肥也。又《集韻》演女切，音與。義同。

𦡴：《廣韻》直由切《集韻》陳留切，𠀤音儔。𦡴腊，脯也。又《廣韻》《集韻》𠀤陟柳切，音肘。與𤶡同。小腹病。又《廣韻》除柳切《集韻》文九切，𠀤音紂。義同。又髀後曰𦡴。

臏：《廣韻》毗忍切《集韻》《韻會》婢忍切，𠀤音牝。《說文》膝耑也。《增韻》膝蓋骨。《潘岳·西征賦》徂潛鉛而脫臏。《註》膝蓋也。又《玉篇》臏骨也。《史記·秦本紀》王與孟說舉鼎，絕臏。《註》正義曰：臏，脛骨也。又《集韻》一曰刖也。《周禮·秋官·司𠛬·刖罪五百註》刖，斷足也。周改臏作刖，殺死𠛬也。《禮·文王世子·其𠛬罪則纖剸亦告於甸人註》宮割臏墨劓刖，皆以刀鋸割刺人體也。又人名。《史記·孫武傳》孫臏，孫武之後世子孫也。又《集韻》毗賓切，音頻。又遍忍切，音䐔。義𠀤同。

臐：《廣韻》《集韻》《韻會》《正韻》𠀤許云切，音熏。《玉篇》臐，今時𦞦也。羊曰臐。《禮·內則》膷臐膮醢。《釋文》羊𦞦也。又《廣韻》香美之名。《博雅》臐，香也。又《廣韻》許運切，音訓。義同。《類篇》或作𦘶。

𦡵：《篇海》胡困切，音慁。肥也。

𦡶：《集韻》乎韽切，音陷。餅中肉。

𦡷：《篇海》杜對切，音隊。茂貌。

𦡸：《廣韻》《集韻》𠀤女利切，音旎。《說文》上肥也。《廣韻》同膩。出道書。又《玉篇》魚矜切《集韻》魚陵切，𠀤音凝。義同。

䑃：《廣韻》《正韻》莫紅切《集韻》《韻會》謨蓬切，𠀤音蒙。《廣韻》大貌。《集韻》方言：秦晉之閒凡大貌謂之朦。一曰豐也。又《廣韻》莫孔切《集韻》母摠切，𠀤音蠓。義同。又《集韻》母項切，音𠈵。豐肉也。

䑄：《廣韻》《集韻》𠀤匹備切，音濞。《集韻》肥壯也。《揚子·方言》䑄，盛也。自關以西秦晉之閒語也。又《廣韻》《集韻》𠀤平祕切，音備。又《廣韻》《集韻》𠀤毗至切，音鼻。義𠀤同。又《集韻》魚器切，音㓷。𦞜肉。《揚子·方言》䑄，𦞜也。《註》謂息肉也。

臑：《唐韻》那到切《集韻》《韻會》乃到切《正韻》奴報切，𠀤音𨱵。《說文》臂羊矢也。《徐曰》按史記，龜前臑骨，帶之入山林不迷。蓋骨形象羊矢，因名之。《廣韻》臂節。《韻會》肩腳也。《儀禮·鄕射禮》折脊脅肺臑。《禮·少儀》大牢，則以牛左肩臂臑折九箇。《疏》臂臑謂肩腳也。《史記·龜筴傳》取前足臑骨，穿佩之。《註》臑臂。又《說文長箋》黃蹢躅，一名臑羊華。又《集韻》奴刀切，音夔。義同。又《集韻》人之切，音而。與胹同。爛也。秦晉之郊謂熟曰胹。《枚乗·七發》熊蹯之臑。《註》臑，音而，熟也。《宋玉·招魂》肥牛之腱，臑若芳些。《註》臑若，熟爛也。又《集韻》五管切，音輐。體燠也。又《集韻》昏困切，音䵪。肉醢。又《集韻》汝朱切《正韻》如朱切，𠀤音儒。《廣韻》𡟓耎貌。《集韻》肱骨也。一曰衣名。襦者，本取臑義。

𦡹：《集韻》乞及切，音泣。朐脯。一曰乾也。

𦡺：《集韻》於郢切。與癭同。頸腫也。

臒：《玉篇》烏郭切，音艧。善肉也。又人名。《史記·王于侯表》五據侯劉臒。

𦡻：《篇海》蒲孕切，音砯。腫滿貌。

𦡼：《字彙補》魚陵切，音凝。肥也。

𦡽：《字彙補》何光切，音黃。腫病也。

𦢊：《廣韻》蒲角切《集韻》弼角切，𠀤音雹。《廣韻》肉胅起也。《集韻》皮破起。《山海經》松果之山，有鳥焉。其名曰䳋渠，可以已𦢊。《註》郭曰：謂皮皺起也。又《廣韻》《集韻》𠀤北角切，音剝。又《集韻》匹角切，音璞。義𠀤同。

𦢋：《廣韻》戸庚切《集韻》何庚切，𠀤音行。《廣韻》熟肉。《集韻》肉湇也。《博雅》𦢋謂之䏠。又《集韻》居行切，音庚。五味香鬻也。

𦢌：《集韻》殰，古作𦢌。《呂氏春秋》壯佼老幼胎𦢌之死者。《管子·五行篇》毛胎者不𦢌。《註》𦢌謂胎敗潰也。餘詳歹部十五畫。

𦢍：《廣韻》渠希切，音祈。頰肉。

𦢎：《集韻》古曠切，音桄。腫貌。

䑆：《集韻》以兩切，音養。䑆䑆，欲吐。

臔：《集韻》胡典切，音峴。《博雅》臔臔，肥也。又《集韻》一曰肉急也。

臕：《廣韻》甫驕切《集韻》《韻會》悲嬌切《正韻》𤰞遙切，𠀤音鑣。《廣韻》脂臕，肥貌。《六書放》肥盛也。

臖：《廣韻》《集韻》𠀤許應切，興去聲。《玉篇》腫痛也。《廣韻》腫起。

𦢏：《廣韻》落猥切《集韻》魯猥切，𠀤音磥。《廣韻》𦢏𦞙，腫貌。

臗：《廣韻》苦昆切《集韻》枯昆切，𠀤音坤。《廣韻》體也。又臀也。《博雅》臗，尻也。又《集韻》一曰髀上。又《集韻》枯官切，音寬。本作髖。兩股閒。

䑇：《廣韻》之日切《集韻》職日切，𠀤音質。《廣韻》䑇䏷，刀箭瘡藥。《集韻》藥也。可治金瘍。《集韻》通作質。

䑈：《廣韻》北角切，音剝。䑈犖，亂雜。又《字彙》祭肉。

臘：《廣韻》盧盍切《集韻》《韻會》力合切《正韻》落合切，𠀤音蠟。《說文》冬至後三戌，臘祭百神也。《禮·月令》孟冬臘先祖五祀。《註》此周禮所謂蜡祭也。《前漢·武帝紀》祠門戸比臘。《註》臘者，冬至後臘祭百神也。又《陳勝傳》臘月，勝之汝隂。《註》張晏曰：秦之臘月，夏之九月。臣瓚曰：建丑之月也。又《正字通》風俗通：蔡邕獨斷，皆言夏曰淸祀，殷曰嘉平，周曰蜡，漢曰臘。一說月令，孟冬臘先祖五祀，自昔有之，非自漢始也。又鄭𤣥月令註：臘卽周禮所謂蜡。不知臘祭先祖，蜡祭百神，二祭各別，鄭合爲一，非。又晉博士張亮議曰：臘者，接也，祭宜在新故交接也。俗謂臘之明日爲初歲，秦漢以來有賀，此皆古之遺俗也。又道書言，道家有五臘，正月一日爲天臘，五月五日爲地臘，七月七日爲道德臘，又以十月十二日爲民歲臘，十二月正臘日爲王侯臘。又《博雅》臘，索也。又刃也。《周禮·冬官考工記》桃氏爲劒，臘廣二寸有半寸。《註》臘，謂兩刃。《疏》兩刃者，兩面各有刃也。又《正字通》眞臘，南蠻國名。又《集韻》力涉切，音巤。義同。

𦢐：《字彙補》子損切，音撙。𦠆也。

𦢑：《字彙補》與𦟠同。

𦢒：《字彙補》音未詳。《酉陽雜俎》臇𦢒，䐣臛也。

臙：《五音類聚》因仙切，音煙。臙喉也。◎按咽喉本作咽，類聚非。又臙脂，蚌粉也。

䑉：《篇海》《五音類聚》𠀤以成切，音盈。屎也。

𦢥：《集韻》遵爲切，音嗺。劑𦢥，𦞦也。

𦢦：《字彙》同酥。

𦢧：《字彙》彌登切，音瞢。沉昏也。亦作䑅。

𦢨：《廣韻》一鹽切《集韻》徐廉切，𠀤音燅。《說文》於湯中爚肉。《玉篇》沈肉於湯中也。《廣韻》亦作爓。

䑊：《玉篇》弋隹切，音維。肥也。又《集韻》《類篇》𠀤以醉切，音𧔥。肉痛也。

𦢩：《集韻》先弔切，音嘯。𦞦也。《五音集韻》切肉合糅。又《正韻》疏鳩切，音搜。乾魚尾。《周禮·天官》膴鮑魚𦢩。《集韻》或作䐹。

𦢪：《正字通》同髓。又《五音集韻》羊棰切，音䓈。孔也。

臚：《唐韻》力居切《集韻》《正韻》凌如切，𠀤音閭。《說文》皮也。《抱朴子·至理卷》淳于能解臚以理腦。又《廣韻》腹前曰臚。《通雅》臚脹，腹彭脹也。又《玉篇》臚，陳也。《廣韻》陳，序也。《爾雅·釋言》臚，敘也。《疏》以禮陳敘於賔客也。《史記·六國表》臚於郊祀。《前漢·郊祀歌》殷勤此路臚所求。又《正韻》傳也。《晉語》聽臚言於市。《註》臚，傳也。《史記·叔孫通傳》臚句傳。《註》上傳語告下爲臚。又官名。《後漢·百官志》大鴻臚一人，中二千石。又《韻會》兩舉切，音膂。與旅同。《前漢·敘傳》大夫臚岱。《註》鄭氏曰：臚岱，季氏旅於泰山是也。師古曰：旅，陳也，臚亦陳也。臚旅聲相近，其義一耳。又《正字通》亦作盧。《唐書·和逢堯傳》鴻臚作鴻盧。《正字通》說文：臚，从肉盧聲。孫氏力居切，籀文作膚，義同音別，二文宜竝存。臚音盧，膚音趺，皮膚通作皮臚，臚傳必不可言膚傳，鴻臚必不可稱鴻膚，各從其類，則言義兩無殽互。

臛：《廣韻》火酷切，音熇。羹臛也。《曹植·七啟》臛江東之潛鼉。《註》肉羹也。又《楚辭·招魂》露雞臛𧔍。《註》有菜曰羹，無菜曰臛。又燻也。《史記·刺客傳》乃臛其目。《註》以馬矢燻，令失明。

𦢫：《玉篇》力董切《集韻》魯孔切，𠀤籠上聲。肥貌。

臝：《廣韻》郞果切《集韻》《正韻》魯果切，𠀤音卵。赤體也。《集韻》袒也。《左傳·昭三十一年》趙𥳑子夢童子臝而轉以歌。《前漢·景十三王傳》輒令臝立擊鼓。《註》臝，露其形也。《楚辭·九章》接輿髡𩠐兮，桑扈臝行。《註》臝，赤體也。又《集韻》有殼果，無殼蓏，本作𦽝臝。《正韻》栝樓也。《詩·豳風》果臝之實。《傳》果臝，栝樓也。《爾雅·釋草》果臝之實，栝樓。《註》今齊人呼之爲天瓜。又《正韻》蜾臝，細腰蜂。又獸之淺毛者也。《周禮·地官》其動物宜臝物。《註》臝物，虎豹貔𧴁之屬，淺毛者。又車也。《周禮·春官·巾車木車蒲蔽註》蒲蔽謂臝蘭車，以蒲爲蔽。《疏》漢時有臝長蘭，乗不善之車。又與贏通。《莊子·田子方》解衣般礴臝。《註》臝，本又作贏。解衣見形。

䑋：《唐韻》如兩切《集韻》《韻會》汝兩切，𠀤音壤。《說文》益州鄙言人盛，諱其肥，謂之䑋。《博雅》䑋䑋，肥也。又《揚子·方言》䑋，盛也。自關以西，秦晉之閒語也。又《五音集韻》汝陽切，音穰。義同。

䑌：《集韻》郞干切，音闌。熟也。又《字彙》郞患切，音爛。義同。

䑍：《集韻》於郢切，音潁。《釋名》䑍，在頤纓理之中也。靑徐謂之脰，物投其中，受而下之也。又謂之嗌，氣所流通，阨要之處也。

䑎：《廣韻》七廉切《集韻》千廉切，𠀤音籤。《集韻》𦞦也。又《集韻》思廉切，音銛。義同。又《廣韻》初減切《集韻》楚減切，𠀤音䤘。《玉篇》臉䑎，羹也。《集韻》臉䑎，以豬腸屑椒芥醯鹽爲之。《齊民要術》有鯉魚臉䑎法。又《集韻》初斂切，音䤘。又子冉切，音䭕。義𠀤同。

㔮：《玉篇》乃何切《篇海》奴何切，𠀤音那。獸名。狀如𤟩鼠，而文題，其名曰㔮。食之已癭。見山海經。

𦢸：《廣韻》《集韻》《正韻》𠀤匹各切，音粕。與膊同。《廣韻》割肉也。《齊民要術》有𦢸炙豘法。

𦢹：《字彙補》同羹。

𦢺：《玉篇》七小切，音悄。脅𦢺也。

𦢻：《字彙補》古文膺字。註詳十三畫。

𦢿：《集韻》尹捶切，音䓈。《說文》創裂也。《玉篇》瘡也。又遵爲切，觜平聲。本作臇，臛也。又律垂切，音厜。義同。

𦣀：《廣韻》而涉切《集韻》日涉切，𠀤音讘。《廣韻》動𦣀。《集韻》內動也。又《集韻》昵洽切，音㘝。臑也。又質涉切，音讋。切肉也。

臞：《唐韻》其俱切《韻會》權俱切，𠀤音衢。《說文》少肉也。《爾雅·釋言》臞，瘠也。《周禮·地官·其民晳而瘠註》瘠，臞也。《史記·司馬相如傳》形容甚臞。《淮南子·原道訓》故子夏心戰而臞，得道而肥。又耗也。《揚子·太𤣥經》赫河臞。《註》臞，耗也。又《集韻》衢遇切，音懼。義同。

䑏：《廣韻》巨員切，音權。䑏𦝢，醜貌。《博雅》䑏，醜也。又《集韻》呼官切，音歡。獸名。《山海經》帶山有獸焉，其狀如馬，一角有錯，其名曰䑏疏。《註》音歡。䑏疏，一角馬也。

臟：《集韻》才浪切，音藏。腑也。《正字通》五臟也。《字彙》臟者，藏也。精藏於腎，神藏於心，魂獲於肺，志藏於脾。《抱朴子·至理卷》破積聚於腑臟。又《正字通》亦作倉。《通雅》五倉，卽五藏也。又或作臧。《前漢·藝文志》五臧六府。◎按臧、藏、臟一字。後人加艸，又加肉。

𦣁：《說文》膘本字。

臠：《唐韻》力沇切《集韻》《韻會》力轉切《正韻》盧轉切，𠀤音孌。《說文》臞也。一曰切肉臠也。《正韻》塊切肉。《正字通》塊割也。《禮·曲禮》毋嘬炙。《註》嘬，謂一舉盡臠。《易·噬嗑疏》正義曰乾胏，是臠肉之乾者。《前漢·王莽傳註》臠，切千段也。《晉書·謝琨傳》元帝爲晉陵公主求壻，謂王珣日，如謝琨便足。未幾，袁崧欲以女妻琨。珣曰：卿莫近禁臠。又魚腹亦爲臠。《儀禮·有司徹皆加膴祭于上註》膴，刳魚時割其腹，以爲大臠也。又《廣韻》《韻會》𠀤落官切，音鑾。臠臠，瘠貌。

𦣆：《廣韻》莫婆切《集韻》眉波切，𠀤音摩。《集韻》𦣆㾋，漏病。

𦣇：《集韻》利遮切，音儸。腹下肉。

臡：《廣韻》奴低切《集韻》《韻會》《正韻》年題切，𠀤音泥。《玉篇》麋臡，肝髓醢也。又有骨醢也。《廣韻》雜骨醬也。《韻會》作醢及臡者，必先煿乾其肉，乃後莝之，雜以粱麴及鹽酒，置甀中，百日則熟。《釋名》臡，胒也，骨肉相摶，胒無汁也。《周禮·天官·醢人》朝事之豆，其實韭菹酖醢，昌本麋臡。《註》臡，亦醢也。或曰醬也。有骨爲臡，無骨爲醢。《禮·郊特牲·恆豆之菹水草之和氣也註》天子朝事之豆，有昌本麋臡。又《廣韻》人兮切《集韻》人移切，𠀤音腝。又《廣韻》諾何切，音那。又《五音集韻》汝來切，音荋。義𠀤同。

𦣈：《字彙》與𦢸同。

𦣉：《字彙》與羸同。見釋藏。

𦣊：《字彙補》同臡。

𦣋：《集韻》閭員切，音攣。驢馬腹胅。

𦣑：《集韻》孫租切，音蘇。酪屬。

𦣒：《字彙補》其居切，音劬。《史記·王子侯表》五據侯臒。《註》舊作𦣒。

𦣓：《字彙補》與脰同。

𦣛：《集韻》驉鞾切。驢腸胃也。

𦣜：《字彙補》於縛切，音約。少肉也。

