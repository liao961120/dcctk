心：《唐韻》息林切《集韻》《韻會》《正韻》思林切。《說文》人心，土藏，在身之中。象形。博士說以爲火藏。《徐曰》心爲大火，然則心屬火也。《玉篇》《廣韻》𠀤訓火藏。又《荀子·解蔽篇》心者，形之君也，而神明之主也。《禮·大學疏》總包萬慮謂之心。又《釋名》心，纖也。所識纖微無不貫也。又本也。《易·復卦》復其見天地之心乎。《註》天地以本爲心者也。《正義曰》言天地寂然不動，是以本爲心者也。《禮·禮器》如松柏之有心也。《註》得氣之本也。《孔疏》得氣之本，故巡四時，柯葉無凋攺也，心謂本也。又中也。心在身之中。《詩序》情動于中。《正義曰》中謂中心。凡言中央曰心。《禮·少儀》牛羊之肺，離而不提心。《註》不提心，謂不絕中央也。《古歌》日出當心，謂日中也。《邵雍淸夜吟》月到天心處，言月當天中也。又東方五度，宿名。《史記·天官書》心爲明堂。又《禮·明堂位》夏后氏祭心。《註》氣主盛也。又《月令》季夏祭先心。《註》五藏之次，心次肺，至此則心爲尊也。又去聲。《吳棫·韻補》息吝切。《外紀》禹曰：堯舜之民，皆以堯舜之心爲心。下心字去聲。又叶思眞切，音新。《前漢·安世房中歌》我定歷數，人告其心。敕身齊戒，施敎申申。又叶先容切，音松。《詩·大雅》吉甫作頌，𥡆如淸風。仲山甫永懷，以慰其心。《前漢·禮樂志》流星隕，感惟風，籋歸雲，撫懷心。又叶思征切，音騂。《揚子·太𤣥經》勤于心否貞。又叶桑鳩切，音修。《荀子·解蔽篇》鳳凰秋秋，其翼若干，其聲若簫。有鳳有凰，樂帝之心。簫叶疏鳩切。又叶思敬切，音性。《王微觀海詩》善卽誰爲御，我來無別心。聊復寓兹興，兹興將何詠。《說文》長箋》借華心形，故惢字从心，就今文言也。若精蘊同文諸書，各以意闡古文，與今文稍遠，槪不泛引。《類篇》偏旁作忄。亦作㣺。◎按《字彙》《正字通》心俱音辛，誤。辛在眞韻，齊齒音也。心在侵韻，閉口音也。如心字去聲，音近信，然不得竟以信字音之者，蓋信字爲眞韻內辛字之去聲，乃齊齒音也。若侵韻內心字之去聲，乃閉口音，有音而無字矣。字有不可下直音者，此類是也。蓋齊齒之辛，商之商也，閉口之心，商之羽也。每一音中，具有五音，不可無別。

必：《唐韻》𤰞吉切《集韻》《韻會》《正韻》璧吉切，𠀤音畢。《說文》分極也。从八戈。戈亦聲。《趙宧光箋》弋猶表識也，分極猶畺界也，故从八弋。又定辭也。《詩·齊風》取妻如之何，必告父母。又專也。《揚子·太𤣥經》赤石不奪，節士之必。《註》石不可奪堅，丹不可奪赤，猶節士之必專也。又期必也。《論語》子絕四，毋意，毋必。又審也。《後漢·劉陶傳》所與交友，必也同志。又果也。《後漢·宣帝紀贊》孝宣之治，信賞必罰。又必育，人名。燧人氏之佐也。《羣輔錄》必育受稅俗。《註》受賦稅及徭役，所宜施爲也。又《字彙補》赤犮必力。山名。河水所出也。見僧宗泐記。又《古今字考》幷列切，音縪。組也。《周禮·冬官考工記》玉人之事，天子圭中必。《註》謂以組約其中央，以備失墜。◎按周禮考工釋文，必卽組也，讀如縪者，俗讀之也。弓檠之䪐从韋，正譌欲舉以駁《說文》，迂矣，當以《說文》爲正。又按必字不从心，《字彙》幷入心部。《正字通》因之，取其形似，便於檢閱爾。

𢖪：《集韻》以制切。與𢘽同。

忇：《五音集韻》盧則切，音勒。《玉篇》功大也。又一本《玉篇》思也。◎按《說文》止有㔹字，从十。解曰：材十人也。玉篇从十，从心𠀤見，然于从十者，則訓曰材十人也。于从心者，則一本訓曰功大也。一本訓曰思也。蓋《說文》之後，廣益之字原多，而从十之㔹，與从心之忇，應必有別。緣傳寫者譌，註釋者又譌，而廣韻，集韻遂棄此字。至韓孝彥五音集韻收此字，而註曰功大，又註曰材十人也，則又將从心之忇，混于从十之㔹矣。

忈：《五音集韻》如鄰切，音人。親也，仁愛也。

𢖫：《唐韻》《集韻》𠀤魚旣切，音毅。《說文》怒也。从刀心，會意。又《集韻》魚記切，音儗。又魚刈切，音乂。義𠀤同。又《說文》長箋》與忉同。

㣻：《集韻》《韻會》魚刈切《五音集韻》牛猘切，𠀤音乂。《說文》懲也。从心乂聲。《晉書·地理志》始皇初幷天下，懲㣻戰國，削罷列侯。又《集韻》《韻會》《正韻》𠀤牛蓋切，音艾。義同。

忉：《廣韻》都牢切《集韻》《韻會》都勞切《正韻》都高切，𠀤音刀。憂心貌。《詩·𨻰風》心焉忉忉。又《內典》忉利天，此天四方各八，中央帝釋，共三十三。

𢖬：《玉篇》符彼切，音被。劣也。

𢖭：《集韻》同怨。詳怨字註。

忊：《集韻》徒徑切，音定。忊𢣙，恨也。又《五音集韻》他定切，音聽。忊𢣙，不得志貌。

忋：《集韻》《類篇》𠀤公在切，音攺。《博雅》恃也，仰也。又《集韻》《類篇》𠀤下攺切，音亥。義同。

忌：〔古文〕坖《唐韻》《集韻》《韻會》渠記切《正韻》奇寄切，𠀤音惎。《說文》憎惡也。《增韻》嫉也。《詩·周南·小星箋》以色曰妒，以行曰忌。又《廣韻》忌諱也。《周禮·春官·小史》詔王之忌諱。《疏》謂告王以先王之忌諱也。又《地官·誦訓》掌道方慝，以詔辟忌。《註》不避其忌，則其方以爲苟于言語也。又憚也。《左傳·昭六年》民知有辟，則不忌于上。又怨也。《晉語》小人忌而不思。《註》怨也。又戒也。《書·呂𠛬》敬忌罔有擇言在身。《註》忌之言戒也。又敬也。《左傳·昭元年》非羇何忌。《註》言不敬羇客，當誰敬哉。又忌日，親喪日也。《禮·祭義》君子有終身之喪，忌日之謂也。又姓。《風俗通》周公忌父之後，以王父字爲氏。又龍忌，謂禁火日也。《後漢·周舉傳》有龍忌之禁。又《集韻》居利切《正韻》吉器切，𠀤音懻。語助辭。《詩·鄭風》叔善射忌。又《五音集韻》巨己切，音芑，亦戒也。《詩·大雅》維此聖人，瞻言百里。維彼愚人，覆狂以喜。匪言不能，胡斯畏忌。《說文》己心爲忌。會意。

𢖲：《集韻》同㤞。詳㤞字註。

忍：《唐韻》而軫切《集韻》《韻會》《正韻》爾軫切，𠀤人上聲。《說文》能也。《徐曰》能音耐。从心刃。《長箋》如刀剌心，忍意也。《周武王·書銘》忍之須臾，乃全汝軀。又《廣韻》强也，有所含忍。《左傳·昭元年》魯以相忍爲國。又安于不仁曰忍。《詩·大雅》維彼忍心，是顧是復。《詩·小雅》君子秉心，維其忍之。又忍忍，猶不忍也。《後漢·崔琦傳》情懷忍忍。又姓。又《廣韻》《集韻》《韻會》𠀤而振切，音仞。堅柔也，本作肕。亦作忍。《周禮·地官·山虞註》柔忍，通作刃。《詩·小雅·荏染柔木註》柔刃之木荏苒然。《釋文》忍音刃。《禮·月令·納材葦註》此時柔刃，𠀤與韌靭忍同。

㣼：同忍。

忎：《玉篇》《集韻》𠀤古文仁字。註詳人部二畫。

忏：《集韻》七典切，音淺。《玉篇》怒也。又《五音集韻》倉先切，音千。《揚子·方言》自關而西，秦晉之閒，呼好爲忏。

忐：《五音集韻》吐敢切，音毯。忐忑，心虛也。又《字彙補》口梗切，音懇。《道藏·三元經》心心忐忑。

忑：《五音集韻》他德切，音忒。義見上。又《字彙補》端討切，音倒。道藏讀。

忒：《唐韻》他得切《集韻》《韻會》《正韻》惕得切，𠀤音慝。《說文》更也。从心弋聲。《詩·大雅》鞠人忮忒。又《魯頌》享祀不忒。《鄭箋》變也。又疑也。《詩·曹風》其儀不忒。《正義》執義如一，無疑貳之心。又《廣韻》差也。《詩·大雅》昊天不忒。《鄭箋》不差忒也。又通作貸。《禮·月令》毋或差貸。《呂覽》作差忒。亦通作貣。《史記·宋世家》卜五，占之用二衍貣。今《書·洪範》作忒。亦通作慝。《詩·鄘風》之死矢靡慝。古作忒。《六書故》忒又作𢘋。《書·洪範》民用僭忒。《六書》作𢘋。◎按𢘋省爲忒，亦猶貸省爲貣。

忓：《唐韻》古寒切《集韻》《韻會》《正韻》居寒切，𠀤音干。《說文》極也。《玉篇》擾也。《唐書·萬壽公主傳》無忓時事。又《廣韻》《集韻》𠀤侯旰切，音翰。《博雅》善也。一曰好也。又《韻補》叶京天切，音堅。《白居易·傷宅詩》一堂費百萬，鬱鬱起靑煙。洞房溫且淸，寒暑不能忓。《說文》長箋》忓有遷進意，故从干。俗混悍，非。

𢖳：《唐韻》況于切《集韻》《韻會》匈于切，𠀤音吁。《說文》憂也。《長箋》于心訓憂，寓戒也。《說文》作𢗃。《集韻》或从夸作恗。又通作盱。

忔：《廣韻》《集韻》《韻會》𠀤許訖切，音迄。《博雅》喜也。《史記·周本紀》棄爲兒時，忔如巨人之志。又《集韻》魚乙切，音仡。心不欲也。《史記·倉公傳》數忔食飮。

𢖴：《集韻》許訖切，音迄。癡貌。本作疙。又《集韻》魚乙切，音仡。義同。

忕：《廣韻》《集韻》徒蓋切《韻會》《正韻》他蓋切，𠀤音泰。侈也。《晉書·何曾傳》劉毅劾曾侈忕無度。亦書作忲。

忖：《唐韻》倉本切《集韻》《韻會》取本切《正韻》趨本切，𠀤音刌。《說文》度也。从心寸聲。《廣韻》思也。《詩·小雅》他人有心，予忖度之。又姓。又與刌通。《禮·玉藻·瓜祭上環註》上環，頭忖也。《疏》忖，切也。《說文》長箋》从寸心，會意。卽諧寸聲。或省作寸。

𢖵：《集韻》如倨切，音茹。度也。

㣽：《集韻》恕，古作㣽。註詳六畫。《佩觿集》或作恚怒之怒字，非。

𢖶：《集韻》恐，古作𢖶。註詳六畫。

𢖷：《集韻》沽紅切，音公。《玉篇》心急也。

志：〔古文〕𢗍《唐韻》《集韻》《韻會》職吏切《正韻》支義切，𠀤音鋕。《說文》从心之聲。志者，心之所之也。《論語》志於道。《詩序》在心爲志。又《廣韻》意慕也。《儀禮·大射儀》不以樂志。《註》志者，意所擬度也。《禮·少儀》問卜筮曰：義歟，志歟。義則可問，志則否。《註》義，正事也。志，私意也。又準志也。《書·盤庚》若射之有志。《疏》如射之有所準志，志之所主，欲得中也。又章志也。《禮·檀弓》孔子之喪，公西赤爲志焉。子張之喪，公明儀爲志焉。《疏》故爲盛禮，以章明志識也。又本志也。《左傳·襄元年》謂之宋志。《註》言宋本志，在攻取彭城也。又《左傳·昭二十五年》以制六志。《註》爲禮，以制好惡喜怒哀樂六志。又記也。與誌同。或作識。《周禮·春官》小史掌邦國之志。《前漢書》有十志。《師古曰》志，記也。積記其事也。《後漢·劉駿傳》博見彊志。又《集韻》昌志切。與幟通。旗也。《史記·張丞相傳》沛公以周昌爲職志。又箭鏃也。《爾雅·釋器》金鏃翦羽謂之鍭，骨鏃不翦羽謂之志。《註》鏃，今之錍箭。志，今之骨骲。又叶眞而切，音支。《楚辭·九章》昔君與我成言兮，曰黃昏以爲期。羌中道而回畔兮，反旣有此他志。

𢖸：《集韻》丘弓切，音穹。《廣韻》憂也。亦作𢞏𢛙。

忘：《集韻》《韻會》武方切《正韻》無方切，𠀤音亡。《說文》不識也。《增韻》忽也。又遺也。《書·微子之命》予嘉乃德，曰篤不忘。謂不遺也。又《儀禮·士冠禮》壽考不忘。《註》長有令名，不忽然而遽盡也。又善忘，病也。《莊子·達生篇》氣下而不上，則使人善忘。又坐忘，無思慮也。《莊子·大宗師》回坐忘。又《廣韻》《正韻》巫放切《集韻》《韻會》無放切，𠀤音妄。《韻會》棄忘也。《增韻》遺忘也。《周禮·地官·司刺》三宥，一曰遺忘。又志不在也。《左傳·隱七年》鄭伯盟，歃如忘。《註》志不在于歃血也。又《韓愈·別竇司直詩》中盤進橙栗，投擲傾脯醬。歡窮悲心生，婉戀不能忘。《說文》从心从亡。會意。

忙：《廣韻》莫郞切《集韻》《韻會》《正韻》謨郞切，𠀤音茫。心迫也。《增韻》悕也，宂也。《杜甫·新婚別》暮婚晨告別，無乃太悤忙。又姓。明有忙義，忙宗。又與恾同。《廣韻》怖也。

𢖹：《字彙》音義與悄同。

㣾：《玉篇》初訝切，音杈。不修也。

𢖺：《廣韻》與職切《集韻》逸織切，𠀤音弋。心動也。

忚：《五音集韻》呼雞切，音醯。《揚子·方言》㦒忚，欺慢也。又《集韻》力者切，音䟩。忚忚，心不欲貌。又《集韻》顯計切，音㰥。義同。

㣿：《廣韻》都了切《集韻》丁了切，𠀤音鳥。《廣韻》垂心。《類篇》憂也。又《廣韻》之若切《集韻》職略切，𠀤音灼。《博雅》驚也。又《廣韻》都歷切《集韻》丁歷切，𠀤音的。義同。

𢖻：《集韻》𢙴，古作𢖻。註詳七畫。

忝：《唐韻》《集韻》《韻會》《正韻》𠀤他點切，音餂。《說文》辱也。《書·堯典》否德忝帝位。《詩·小雅》無忝爾所生。又《廣韻》《集韻》《韻會》《正韻》𠀤他念切，音舚。義同。

㤁：《說文》忝本字。《長箋》从天心會意。以天求心，每自慚愧寓戒也。

忞：《唐韻》武巾切《集韻》《韻會》眉貧切《正韻》彌鄰切，𠀤音珉。《說文》彊也。《廣韻》自勉彊也。又心所不了也。《揚子·法言》傳千里之忞忞者，莫如書。或作暋。又《集韻》武粉切，音吻。《博雅》忞忞，亂也。或作忟。

忟：同忞。

𢗉：《集韻》奴骨切，音訥。慍𢗉，憂悶也。

忠：《唐韻》陟弓切《集韻》《韻會》《正韻》陟隆切，𠀤音中。《說文》敬也。《玉篇》直也。《增韻》內盡其心，而不欺也。《周禮·大司徒》一曰六德，知，仁，聖，義，忠，和。《疏》中心曰忠。中下从心，謂言出于心，皆有忠實也。又《六書精蘊》竭誠也。《書·伊訓》爲下克忠。《傳》事上竭誠也。又不貳也。《詩·邶風·北風箋》詩人事君無二志，勤身以事君，忠也。又《廣韻》無私也。《左傳·成九年》無私，忠也。《後漢·任延傳》延曰：私臣不忠，忠臣不私。又厚也。《周語》忠非親禮。《註》厚也。又《諡法》危身奉上，險不辭難曰忠。又州名。古巴東郡，唐置忠州。又淵名。《山海經》忠極之淵。又叶陟良切，音張。《漢溧陽長潘乾𥓓》彬文烈武，扶弱抑强。龕刈骾雄，流惡顯忠。考證：〔《周禮·地官》一曰六德，智，仁，聖，義，忠，和。《鄭疏》中心曰忠。〕謹按疏非鄭氏所作，謹照原書地官改大司徒。省鄭字。

忡：《唐韻》《集韻》《韻會》𠀤敕中切，音浺。《說文》憂也。《詩·召南》憂心忡忡。又《正韻》昌中切，音充。義同。又《轉注古音》叶敕衆切，音寵。《詩·邶風》從孫子仲，平𨻰與宋。不我以歸，憂心有忡。又或作𢥞。《楚辭·九歌》極勞心兮𢥞𢥞。《註》𢥞，一作忡。別作忪。◎按敕字，徹母。昌字，穿母。當以徹母爲親也。

忢：《正字通》古文悟作𢛤，省作忢。註詳七畫。

㤂：《集韻》急本字。〇按上从及字，卽刍字。

忣：《正字通》同㤂。《淮南子·繆稱訓》忣于不已知者，不自知也。

忤：《唐韻》《集韻》《韻會》《正韻》𠀤五故切，音誤。《說文》逆也，本作啎。从午，吾聲。今作忤。《後漢·鮑永傳》持正之忤。又忤忤。意不喜也。《釋名》靑徐謂女曰娪。娪，忤也。始生時人意不喜，忤忤然也。又或作牾。《前漢·王莽傳》無所牾意。亦作午。《禮·哀公問》午其衆，以伐有道。亦作蘁。《莊子·寓言篇》使人乃以心服，而不敢蘁立。《音義》蘁音悟，逆也。又《正韻箋》忤，亦作梧。《釋名》當塗曰梧丘。梧，忤也，與人相當忤也。又通作悟。《史記·韓非傳》悟言無所擊排。《註》悟作忤。又通作迕。《前漢·食貨志》好惡乖迕。《註》迕忤同。

𢗊：《廣韻》《集韻》𠀤許介切，音譮。《說文》忽也。又《集韻》居拜切，音戒。《正韻》下戒切，音械。義𠀤同。通作恝。◎按呼字，許字，曉母。下字，匣母。居字，見母。各從鄕音而分。

忥：《唐韻》《集韻》𠀤許旣切，欷去聲。《說文》癡貌。一曰靜也。又息也。又《集韻》虛器切，音呬。《博雅》忥忥，喜也。

忦：《集韻》牛戒切，音𦗐。《說文》憂也。又《集韻》苦怪切，音蒯，恨也。又居拜切，音戒。憂懼也。又《類篇》居太切，音蓋。義同。又《玉篇》《廣韻》古黠切《集韻》訖黠切，𠀤音戛。《玉篇》恨也。《集韻》通作恝。

忧：《集韻》尤救切，音祐。《玉篇》心動也。◎按《說文》集韻皆訓不動，惟玉篇訓心動。从心从尤。似應玉篇爲是。

㤃：《集韻》敷方切，音芳。忌也。又害也。

𢗋：《唐韻》常倫切《集韻》殊倫切，𠀤音純。《說文》憂也。又《廣韻》渠營切《集韻》葵營切，𠀤音瓊。義同。《集韻》本作憌。亦作忳。

忨：《唐韻》《集韻》《韻會》《正韻》𠀤五換切，音玩。《說文》貪也。《玉篇》愛也。《左傳·昭元年》忨歲而愒日。又《玉篇》《廣韻》五丸切《集韻》《韻會》《正韻》五官切，𠀤音岏。義同。又通作翫。《左傳》忨歲，今本多作翫歲。◎按《左傳註疏》忨，愒，皆貪也。言貪翫歲日也。蓋貪生之意，而慢忽自在其中。《正字通》必欲訓慢，而駁《說文》《集韻》諸書，過矣。

忩：與悤同。《晉書·衞恆傳》下筆必爲楷，則號忩忩不暇草書。《吳志·孫和傳》無事忩忩。餘詳後匆字註。

忪：《廣韻》《韻會》職容切《集韻》諸容切，𠀤音鍾。《玉篇》心動不定貌。又驚也，惶遽也。

𢗌：《集韻》普駕切，同怕。懼也。

快：《唐韻》《集韻》《韻會》《正韻》𠀤苦夬切，音塊。《說文》喜也，从心夬聲。《廣韻》稱心也，可也。《後漢·蓋勳傳》王允曰：欲得快，司隸校尉，誰可作者。又《增韻》爽快也，急疾也。又《戰國策》恭于敎而不快。《註》謂縱逸也。又《輟耕錄》世謂有疾曰不快。《後漢·華佗傳》體有不快。又姓。又叶窺貴切，音愧。《易·旅卦》心未快也，叶旅于處，未得位也。《揚子·太𤣥經》不宴不雅，禮樂廢也。拂繫絕纗，心誠快也。本作𢘦。俗省作快。

㤄：《廣韻》普蓋切《玉篇》普大切，𠀤音沛。《玉篇》怒也。或从犮作𢘀。又《廣韻》《集韻》𠀤博蓋切，音貝。又《集韻》匹代切。又《廣韻》《集韻》𠀤芳廢切，音肺。又《廣韻》《集韻》𠀤拂伐切。義𠀤同。又《廣韻》《集韻》𠀤北末切，音撥。意不悅也。本作𢘨，俗作㤄。

忬：《廣韻》《集韻》𠀤羊洳切，音豫。《集韻》先也，安也。本作預。或作忬。通作豫。又《字彙補》同舒。

忭：《廣韻》《集韻》皮變切。《正韻》毘面切，𠀤音卞。喜樂也。本作昪。

𢗍：《集韻》志，古作𢗍。《朱子曰》心之所㞢謂之志。日之所㞢謂之峕。故𢗍从之从心。峕从㞢从日。餘詳三畫志字註。

㤅：《說文》小篆愛字。《徐鍇曰》㤅者，惠也。从心旡，爲㤅。

忮：《唐韻》《集韻》《韻會》《正韻》𠀤支義切，音寘。《說文》很也。从心支聲。一曰懻忮，强害也。《詩·邶風》不忮不求。《莊子·齊物論》大勇不忮。又通作伎。《詩·大雅》鞠人伎忒。又《集韻》奇寄切，音芰。詩不忮不求，韋昭讀。又《集韻》居企切，音馶。又遣𠇍切，音企。又章移切，音支。義𠀤同。又《集韻》翹移切，音祇。彊也。

㤆：《廣韻》方萬切《集韻》《類篇》方願切，𠀤音販。《玉篇》惡心也。急性也。又《集韻》孚萬切，音娩。急也，悔也。

忯：《唐韻》巨支切《集韻》《韻會》翹移切《正韻》渠宜切，𠀤音岐。《玉篇》敬也，愛也。又《廣韻》是支切《集韻》《類篇》常支切，𠀤音匙。忯㥴，不憂事也。又《集韻》盈之切，音飴。忯忯，和適也。又《五音集韻》掌氏切，音紙。《爾雅·釋言》恀怙，恃也。或从氏。又上紙切，音是。恃事日恀。或从氏。又待禮切，音弟。忯忯，愛也。

𢗎：《玉篇》營隻切，音役。用心也。《正字通》古借役，義同。

𢗏：《集韻》惎，古作𢗏。註詳八畫。

㤇：《廣韻》烏皓切《集韻》《類篇》烏浩切，𠀤音襖。㤇怔之貌。

忰：《字彙》俗悴字。

忱：《字彙》同諶。《詩·大雅》天難忱斯。《傳》忱，信也。又誠也。《書·大誥》越天棐忱。《康誥》天畏棐忱。《正字通》亦與愖通。別作訦。

𢗐：《正字通》俗忱字。

忲：《集韻》與忕同。或作㥭。《張衡·西京賦》有憑虛公子者，心奓體忲。《註》志奢溢，體驕泰也。

𢗑：《字彙》俗忱字。

𢗒：《廣韻》《集韻》𠀤步項切，音棒。𢗒慃，很戾也。

㤈：《玉篇》七鴆切，音沁。惻也。

忳：《廣韻》《集韻》《韻會》徒渾切《正韻》徒孫切，𠀤音屯。《玉篇》悶也，亂也，憂也。《屈原·離騷》忳鬰邑余侘傺兮。《朱註》忳，憂貌。又《集韻》朱倫切，音肫。本作諄。或作忳。忳忳，誨人不倦也。又《集韻》《正韻》𠀤殊倫切，音純。本作憌。或作忳。人名。後漢有王忳。又《集韻》《類篇》𠀤杜本切，音盾。愚也。又都困切，音頓。或作沌。《老子·道德經》我愚人之心也哉，忳忳兮。又《集韻》徒困切，音鈍。忳愻，意不樂也。◎按肫與忳通。凡字書所引，通義甚多，《正字通》所引亦多，而獨于忳肫二字不許其通，是自相矛盾也。凡正字通辨駁太過類此。

忴：《集韻》渠淹切，音黔。《玉篇》心急也。又《類篇》渠今切，音琴。忴㥍，健了貌。

念：《唐韻》奴店切《集韻》《韻會》《正韻》奴玷切，𠀤音𦁇。《爾雅·釋詁》思也。《疏》常思也。《釋名》念，黏也。意相親愛，心黏著不能忘也。《書·大禹謨》念兹在兹。又《小爾雅》無念，念也。《詩·大雅》無念爾祖。又姓。西魏太守念賢。又《轉注古音》叶人九切，音狃。《書·洪範》汝則念之。叶下咎受。《六書精蘊》人當念所當念者，故从今。《正譌》俗作念，非。念字原字今下作丅。

忶：《廣韻》戸昆切《集韻》胡昆切，𠀤音魂。心悶也。又《玉篇》《廣韻》《集韻》𠀤王問切，音運。義同。

忷：《集韻》與恟同。

𢗓：《玉篇》古文𢤀字。註詳十四畫。

㤉：《廣韻》苦加切《集韻》丘加切，𠀤音䶗。㤍㤉，伏態也。又《廣韻》五加切《集韻》牛加切，𠀤音牙。義同。

𢗔：《集韻》與愐同。

忸：《唐韻》《集韻》《韻會》《正韻》𠀤女六切，音朒。慙也。《書·五子之歌》顏厚有忸怩。又《集韻》《韻會》《正韻》𠀤女九切，音紐。習也。《荀子·議兵篇》忸之以慶賞。《註》忸與狃同。

𢗕：《正字通》俗怐字。

忹：《五音集韻》紆往切，音枉。邪曲也。又姓。元時驍州有此姓。

忺：《韻會》《正韻》𠀤虛嚴切，音杴。意所欲也。《揚子·方言》靑齊呼意所好爲忺。《林逋雜興詩》散帙揮毫總不忺。◎按張忻訂正篇海，虛嚴切，音杴。字彙本之，舊本篇海音含，出氣也。

忻：《唐韻》《集韻》《韻會》𠀤許斤切，音欣。《說文》闓也。《史記·周本紀》姜嫄見巨人跡，心忻然說，欲踐之。又姓。五代有進士忻彪。又叶虛言切，音軒。《韓愈·孟東野失子詩》闖然入其戸，三稱天之言。再拜謝元夫，收悲以歡忻。《類篇》本作訢。

忼：《廣韻》苦朗切《集韻》《韻會》口朗切《正韻》口黨切，𠀤康上聲。《說文》慨也。忼慨意氣感激不平也。又感傷也。又倜儻也。又竭誠也。《史記·項羽本紀》悲歌忼慨。又《集韻》口浪切，音亢。義同。又《廣韻》呼郞切《集韻》《類篇》《韻會》虛郞切，𠀤音炕。《集韻》咉忼，很戾也。又《集韻》《正韻》𠀤丘岡切，音穅。《集韻》忼慨，歎也。或从康。本作忼。俗从亢。

㤊：《廣韻》胡茅切《集韻》何交切，𠀤音肴。《玉篇》快也。又《廣韻》胡敎切《集韻》後敎切，𠀤音效。義同。本作恔。或从爻。

忽：《唐韻》《集韻》《韻會》《正韻》𠀤呼骨切，音笏。《說文》忘也。忽忽不省事也。《晏子春秋·齊役者歌》忽忽矣，若之何。又《廣韻》倏忽也。《爾雅·釋詁》盡也。《註》忽然盡貌。《左傳·文五年》臯陶庭堅，不祀忽諸。又滅也。《詩·大雅》是絕是忽。《傳》忽，滅也。又《集韻》輕也。一蠶爲一忽，十忽爲一絲。《劉德曰》忽，蜘蛛網也。又慢忽也。《後漢·崔駰傳》公愛班固而忽崔駰。又忽荒，空無著也。《賈誼·服賦》寥廓忽荒兮，與道翱翔。又姓。明有忽忠，忽明。又通作曶。《前漢·揚雄傳》時人皆曶之。《註》與忽同。又仲忽，人名。《前漢·古今人表》作中曶。亦通作笏。《儀禮·士喪禮》竹笏。《註》今文笏作忽。亦通作芴。《荀子·正名篇》芴然而粗。《註》與忽同。無根本貌。又叶火一切，音翕。《前漢·班固敘傳》元元本，木數始於一，產氣黃鍾，造計杪忽。又叶許月切，音血。《陸機·雲賦》盈八紘以餘憤，雖彌天其未泄。豈假期于遷晷，邁崇朝而倏忽。《說文》从心勿聲。《長箋》亦書作𢗘。◎按今字，皆从小篆出，止可依《說文》疏解，如忽字，借義通義甚多，而精蕰正譌必援古文大篆，以折今文，則衆義皆可廢矣。說今文之字，惟从今文，駁正經史借用處，則字義已明，不必過爲迂論臆斷也。凡諸部字，不多引精蕰正譌辨駁者，俱倣此。

忾：《廣韻》喜夷切《集韻》馨夷切，𠀤音咦。《廣雅》喜貌。又《字彙》與忔同。

忿：《唐韻》敷粉切《集韻》《韻會》撫吻切，𠀤音魵。《說文》悁也。《玉篇》恨也，怒也。《書·君𨻰》爾無忿疾于頑。《傳》無忿怒疾之也。又《集韻》父吻切《韻會》扶粉切《正韻》房吻切，𠀤音𢤬。或作賁。通作憤。《大學》身有所忿懥，則不得其正。《釋文》忿，弗粉反，集韻等書本此讀。又《玉篇》《廣韻》匹問切《集韻》芳問切，𠀤音湓。義同。又通作分。《杜甫·送路侍御詩》不分桃花紅勝錦。不分者，不平之意，與忿同。又叶非律切，音芾。《劉向·九歎》憂心展轉，愁拂鬱兮。寃結未舒，長隱忿兮。◎按此字有依敷母切，有依非母切，有依奉母切，皆輕脣音，大略相近。考證：〔《大學》身有所忿懥，則不得其正。《註》忿，弗粉反。〕謹照原書註改釋文。

𢗖：《字彙》與恁同。

𢗗：《集韻》食列切，音舌。習也。《史記·漢興諸侯年表序》諸侯或驕奓，𢗗邪臣計謀爲淫亂。《後漢·馮異傳》忸𢗗小利。《註》忸𢗗，慣習也。又《集韻》以制切，音曳。《左傳·桓十三年》狃于薄騷之役。《註》狃，𢗗也。《釋文》時設反，又時世反。◎按左傳，史，漢，本从犬。集韻亦作𢗗。止廣韻忕字註又逝大二音，字彙引之忕字之下，而𢗗字反遺矣，亦未詳考也。

怀：《字彙補》敷救切，音副。怒也。

𢗘：《說文》長箋》同忽。

㤋：《字彙補》非奔切，音紛。《列子·黃帝篇》㤋然而封戎。

㤌：《集韻》姑三切，音甘。心伏也。通作甘。

𢗿：《五音集韻》莫撥切，音末。《玉篇》忘也。

怇：《集韻》《韻會》𠀤臼許切，音巨。慢也。又通作鉅。《莊子·列禦𡨥》一命而呂鉅。《註》與怇同。驕矜之貌。◎按後漢梁鴻傳，詩嗟恇恇兮誰留。善本皆作恇恇，註，怯也。或訛作怇，而隂復春引于此字之下者，誤。廣韻無怇字，集韻有怇字，廣韻略而集韻詳也。廣韻，集韻皆宋韻也，獨廣韻載孫愐唐韻序耳，豈可謂廣韻卽唐韻乎。世無見唐韻者，安知唐韻無怇字，安知集韻載怇字不本于唐韻乎。通雅怇怇乃恇恇之譌，或止辨梁鴻詩恇恇之是耳，非必謂無怇字也。《正字通》攻字彙而棄怇字，皆逞臆也。

怈：《集韻》同𢘽，或作𢖪。詳𢘽字註。

怉：《集韻》博巧切，音飽。悖也。又薄皓切，音抱。懷也。

怊：《唐韻》敕宵切《集韻》《韻會》癡宵切，𠀤音超。《說文》悲也。《字林》悵也。又《玉篇》敕憍切，音超。義同。又《廣韻》尺招切《集韻》《韻會》《正韻》蚩招切，𠀤音弨。《集韻》奢也。一曰怊悵，失意。又《集韻》田聊切，音迢。《莊子·天地篇》怊乎若嬰兒之失其母。郭象讀。又《韻補》叶丑鳩切，音抽。《皮日休·悼賈誼文》浮沅波之潝洫兮，或漾棹以夷猶。望靈均之沒所兮，𧢘其心之怊怊。◎按徵音之癡，商音之蚩，最難分別，癡在舌上，蚩在正齒。近日字書莫辨此，徹穿二母，往往易混。正韻切此字，有商音而無徵音，蓋未講乎此也。

怋：《廣韻》《集韻》𠀤彌鄰切，音民。《廣韻》亂也。又《廣韻》莫奔切《集韻》謨奔切，𠀤音門。《玉篇》悶也，不明也。又《集韻》呼昆切，音昏。與惛同。又《集韻》䁕見切，音麫。泫湣，混合也。本作湣。或作惽。亦省作怋。

怌：《廣韻》敷悲切《集韻》《韻會》攀悲切《正韻》鋪杯切，𠀤音坯。《玉篇》恐也。《揚子·法言》柔則怌。又慢也。◎按玉篇，廣韻皆敷悲切，而集韻，類篇則攀悲切。敷悲，敷母，攀悲，滂母。蓋切字有輕重交互法，以敷母切怌，是以輕唇音而切重唇音之字矣。顧野王作玉篇時，唇音仍未甚細分，多用交互，不能一歸音和，廣韻沿而未改。至集韻則一趨于音和，而音切乃親，故切怌字者，以攀悲切爲正，韻會正韻因之。

怍：《唐韻》在各切《集韻》《韻會》《正韻》疾各切，𠀤音昨。《說文》慚也。从心，作省聲。《徐曰》心作動也。《論語》其言之不怍。又《禮·曲禮》容毋怍。《註》顏色變也。又《祭義》孝子臨尸而不怍。《註》色不和曰怍。又或作㤰。《荀子·儒效篇》無所儗㤰。《註》謂無疑滯慙怍也。又《集韻》《類篇》𠀤眆駕切，音鮓，㤉怍，多姦也。◎按正字通，疑去聲，與𧧻混，非。

怎：《五音集韻》子吽切。語辭也。五音篇中此字無切脚可稱，昌黎子定作枕字第一等呼之，可謂正矣，今此寢韻中，精母之下𠝵立切脚，其吽字，曉母下安呼怎切，兩字遞相爲韻切之，豈不善哉。◎按此字，廣韻，集韻皆未收，唯韓孝彥五音集韻收之。今時揚州人讀爭上聲，吳人讀尊上聲，金陵人讀津上聲，河南人讀如樝。各從鄕音而分也。

𢘀：《正字通》俗㤄字。本作𢘨。

㤍：《廣韻》口交切《集韻》丘交切，𠀤音敲。㤍㤉，伏態也。又《集韻》《類篇》𠀤口敎切，音竅。義同。

怏：《唐韻》《集韻》《韻會》《正韻》𠀤於亮切，央去聲。《說文》不服懟也。从心央聲。《廣韻》怏，悵也。《增韻》情不滿足也。《前漢·石顯傳》塞其怏怏心。又通作鞅。《前漢·韓信傳》居常鞅鞅。《周亞夫傳》此鞅鞅者，非少主臣。又《廣韻》於兩切《集韻》《韻會》《正韻》倚兩切，𠀤音鞅。義同。又《集韻》《類篇》𠀤於良切，音央。央然自大之意也。

怐：《廣韻》苦𠋫切《集韻》丘𠋫切，𠀤音𡨥。《玉篇》怐㥤，愚貌。《楚辭·九辯》直怐愗以自苦。《韓愈·南山詩》堛塞生怐愗。《集韻》作瞉㜌。又《廣韻》古𠋫切《集韻》居𠋫切，𠀤音遘。義同。又《廣韻》呼漏切《集韻》《韻會》《正韻》許𠋫切，𠀤音詬。《廣韻》與僂佝之佝同。又《廣韻》九遇切《集韻》俱遇切，𠀤音屨。《集韻》恐也。

𢘁：《正字通》同憸。本作𢘼。省文作𢘁。詳𢘼字註。

㤎：《集韻》居何切，音哥。《玉篇》楷也，知也，法也。

怑：《集韻》薄半切，音伴。怑愌，不順也。

怒：〔古文〕𢘂《唐韻》乃故切《集韻》《韻會》《正韻》奴故切，𠀤奴去聲。《說文》恚也。《增韻》憤也。《揚子·方言》楚謂怒曰憑。憑，忍盛貌。小怒曰𪗮。言禁𪗮也。𨻰曰苛，言相苛責也。又𩰚怒，辨訟也。《周禮·地官》凡有𩰚怒者，成之。又馬之肥壯，其氣憤盈曰怒。《後漢·第五倫傳》鮮車怒馬。又奮也。《莊子·逍遙遊》怒而飛。言大鵬奮起如怒也。又《外物篇》草木怒生。言乗陽氣奮出而不可遏也。又威怒也。《禮·曲禮》急繕其怒。《註》堅勁軍之威怒也。又虎怒則威。《後漢·賈彪傳》彪字偉節，兄弟三人，而彪最優。天下稱曰：賈氏三虎，偉節最怒。又怒，東方氣也。《史記·天官書》旬始狀如雄雞，其怒靑黑。《註》怒色靑也。又《玉篇》《廣韻》《正韻》奴古切《集韻》《韻會》暖五切，𠀤音弩。義同。又叶乃都切，音奴。《楚辭·九章》憍吾以其美好兮，覽余以其修姱。與余言而不信兮，蓋爲余而造怒。《顏師古·糾謬正俗曰》怒有二音，詩小雅君子如怒，大雅逢天僤怒，讀爲上聲。邶風逢彼之怒，小雅畏此譴怒，讀爲去聲。今山東河北人但知怒有去聲，不知有上聲，失其眞矣，蓋字有動靜音，人多不講，皆此類也，从心从弩省，怒若强弩之發，人怒則面目張起，凡怒當以心節之，故从心奴爲怒。

𢘂：《集韻》怒，古作𢘂。註見上。《郭忠恕·佩觿集》辨與㣽別，詳㣽字註。

怓：《唐韻》女交切《集韻》《正韻》尼交切，𠀤音鐃。《說文》亂也。又《韻會》泥交切，音鐃。義同。又叶尼𤡽切，音㖻。《詩·大雅》無縱詭隨，以謹惽怓。式遏𡨥虐，無俾民憂。◎按《說文》玉篇廣韻集韻類篇正韻皆切孃母，而韻會獨切泥母，然泥母不如孃母之親也。泥孃二母，徵音旣同，次濁又同，最易相犯。然泥母，舌動而音在舌端。孃母，舌靜而音在舌上。二母雖次濁，泥輕而孃尤輕。如怓字，女交切，音鐃。其音在舌上，則孃母切鐃音爲親矣。凡泥孃二母當淸者，倣此。

𢘃：《集韻》侮，古作𢘃。註詳人部七畫。又《玉篇》莫胡切，音模。受也。

𢘄：《集韻》徐由切，音囚。《玉篇》慮也。

怔：《廣韻》《集韻》𠀤諸盈切，音征。《集韻》本作佂。《揚子·方言》佂伀，遑遽也。或从心。《玉篇》怔忪，懼貌。《晉書·王濬傳》惶怖怔營，無地自厝。又通作征。《後漢·蔡邕傳》臣怔營怖悸。亦通作正。《前漢·王莽傳》人民正營俱。《註》與怔同。

𢘅：《說文》懋，省作𢘅。

怕：《廣韻》《集韻》《韻會》《正韻》𠀤普駕切，音帕。《集韻》懼也。或作𢥻𢗌。《韓愈·二鳥詩》鬼神怕嘲詠。又姓。唐有怕善，宋有怕籛。又《廣韻》普伯切《集韻》《類篇》匹陌切，𠀤音柏。《說文》無爲也。又《集韻》白各切《正韻》弼各切，𠀤與泊通。《集韻》憺怕，靜也。《老子·道德經》我獨泊兮其未兆。或作怕。

㤏：《廣韻》《集韻》《韻會》𠀤徒冬切，音彤。《玉篇》憂也。又《集韻》他冬切，音炵。《博雅》恎㤏，懼也。又遑遽也。

怖：《廣韻》《集韻》《韻會》𠀤普故切。與悑同。《玉篇》惶也。《後漢·第五倫傳》其巫祝有依託鬼神，詐怖愚民。又《正韻》博故切，音布。義同。◎按，普字滂母，博字幫母，此南北音之稍異也。

怗：《廣韻》《正韻》他協切《集韻》《韻會》託協切，𠀤音帖。《玉篇》服也，靜也。《公羊傳·僖四年》卒怗荆，以此爲王者之事也。又《集韻》處占切，音沾。怗滯也。《禮·樂記》宮商角徵羽，五者不亂，則無怗滯之音。

㤐：同怗。

怘：《集韻》固，古作怘。註詳囗部五畫。又《玉篇》胡故切。護也，漏也，堅也，常也，安也。

怙：《唐韻》《正韻》侯古切《集韻》《韻會》後五切，𠀤音戸。《說文》恃也。《書·舜典》怙終賊𠛬。又《畢命》怙侈滅義。又父曰怙，母曰恃。《詩·小雅》無父何怙，無母何恃。又父母通謂之怙。《詩·唐風》父母何怙。亦通作𢛅。《揚子·太𤣥經》赫河之曜，何可𢛅也。《註》與怙同。

𢘆：同恆。《朱子曰》人心一日爲𢘆。又《字彙補》古鄧切，音縆。竟也。《周禮·冬官考工記》弓人𢘆角而短。《註》竟其角而短于淵幹也。

㤑：《篇海》忧，亦作㤑。《正字通》俗忧字。

怚：《廣韻》《集韻》《韻會》《正韻》𠀤將豫切，音姐。《說文》怚驕也。又《玉篇》秦呂切。義同。又《集韻》《類篇》𠀤聰徂切，音麤。心不精也。《史記·王翦傳》秦王怚而不信人。又《集韻》宗蘇切，音租。劇也。又《集韻》千余切，音疽。妒也。

怛：《集韻》得案切，音旦。《說文》憯也。《前漢·武帝詔》支體傷，則心憯怛。又《唐韻》《集韻》《類篇》《韻會》當割切《玉篇》丁割切，𠀤音妲。《廣韻》悲慘也。《增韻》驚也，懼也。《莊子·大宗師》無怛化。《禮·儒行註》言之不愊怛也。《疏》愊怛，謂急促之意。《釋文》怛，驚怛也。又勞也。《詩·齊風》勞心怛怛。又或作𢛁。《詩·𨻰風》中心怛兮。《前漢·王吉傳》引《詩》作𢛁。亦作憚。入聲。《周禮·冬官考工記·矢人》則雖有疾風，亦弗之能憚矣。《釋文》音怛，都達反。或作𢘇。通作旦。◎按隂復春云：《說文》得案切。又當割切。又曰怛或从心在旦下，作𢘇，音義皆同。是當以去聲爲本，入聲爲次。自玉篇怛，𢘇二字分音，相承巳久，字彙踵訛，《正字通》辨之未明，今爲剖正。

𢘇：同怛。《說文》怛或从心，在旦下爲𢘇。引《詩》信誓𢘇𢘇，本作怛。或書作𢘇。通作旦。

𢘈：《玉篇》古文怨字。註詳本畫。

怜：《唐韻》《集韻》𠀤郞丁切，音靈。《玉篇》心了也。又《集韻》靈年切，音連。與憐同。《韋應物休暇東齋詩》捫竹怜粉汚。又《五音集韻》朗鼎切，音𥵝。憭也。

思：〔古文〕恖𠂺𡴓𢍄《廣韻》息兹切《集韻》《韻會》新兹切《正韻》息移切，𠀤音司。《說文》睿也。《書·洪範》思曰睿。《六書總要》念也，慮也，繹理爲思。又願也。《詩·大雅》思皇多士。《箋》願也。《正義曰》以意之所思，必情之所願也。又語巳辭。《詩·周南》不可泳思。又《大雅》神之格思。又語起辭。《詩·大雅》思齊太任。又《魯頌》思樂泮水。又《諡法》謀慮不愆曰思。又州名。楚黔中地，唐置思州，以思邛水得名。又姓。以諡爲氏，明有思志道。又《廣韻》《集韻》《類篇》《韻會》𠀤相吏切，音四。《揚雄·甘泉賦》儲精垂思。又悲也。《詩·小雅》䑕思泣血。《註》思，去聲，䑕思，哀以思。言悲也。又《書·堯典》欽明文思。《註》道德純備謂之思。《音義》思，息嗣反。又如字。又叶相居切，音須。《徐幹·室思詩》妾身雖在遠，豈違君須臾。旣厚不中薄，想君時見思。又叶桑才切，音腮。多鬚貌。《左傳·宣二年》宋城者謳曰：于思于思，棄甲復來。又念也。《易·咸卦》憧憧往來，朋從爾思。《詩·邶風》莫往莫來，悠悠我思。《說文》从心囟聲。囟頂門骨空，自囟至心，如絲相貫不絕。

怞：《集韻》直祐切，音胄。《說文》朗也。《玉篇》憂恐也。又《集韻》余救切，音狖。義同。又《玉篇》《廣韻》直由切《集韻》𨻰留切，𠀤音躊。或从壽作懤。義同。又《集韻》夷周切，音由。憂貌。《王褒·九懷》永余思兮怞怞。又《集韻》張流切，音輈。義同。

𢘉：《廣韻》胡甲切《集韻》轄甲切，𠀤音狎。《玉篇》樂也。《廣韻》喜也。

𢘊：《五音集韻》失人切，音申。憂也。

㤒：《廣韻》古勞切，音高。知也，局也。《集韻》作𢙋。

㤓：《集韻》部本切，音笨。性不慧也。

怟：《集韻》丁計切，音諦。《玉篇》悶也。◎按怟从氐，與从氏者不同。忯，qí，敬愛。

怠：《唐韻》徒亥切《集韻》《韻會》《正韻》蕩亥切，𠀤音待。《說文》慢也。《玉篇》懈也。《書·大禹謨》汝惟不怠。又通作殆。《左傳·昭五年》滋敝邑休殆。又《韻會》他代切，音貸。義同。◎按玉篇，廣韻，集韻皆無去聲。韻會从毛氏增。又《集韻》《類篇》《韻會》𠀤盈之切，音怡。義同。《易·雜卦傳》謙輕而豫怠也，虞氏作怡。《史記·始皇紀》視聽不怠。《劉歆·烈女贊》言行不怠。《註》𠀤音怡。又鳥名。《莊子·山木篇》東海有鳥焉，名曰意怠。又《集韻》湯來切，音胎。義同。又叶堂來切，音臺。《荀子·堯問篇》執一無失，行微無怠，忠信無倦，而天下自來。《越語》范蠡曰：得時無怠，時不再來。俱叶灰韻。又叶養里切，音以。《詩·小雅》無俾大怠。叶上恥字。又叶徒替切，音第。《歐陽修·范仲淹墓銘》藏其子孫，寵及後世。惟百有位，可勸無怠。考證：〔又通作殆。《左傳·昭五年》滋敝邑休怠。〕謹照韻會所引，左傳怠改殆。〔《莊子·山木篇》東海有鳥焉，其名曰意怠。〕謹照原文省其字。〔《荀子·堯問篇》熱無失，行微無怠，忠信無倦，而天下自來。〕謹按熱乃執一二字之譌，謹照原文熱無失改爲執一無失。

怡：《唐韻》與之切《集韻》《韻會》盈之切《正韻》延知切，𠀤音飴。《爾雅·釋言》悅也。《說文》和也。《玉篇》樂也。《禮·內則》下氣怡色。《論語》兄弟怡怡。又姓。周怡峰，本姓默合，避難改焉。又通作台。《史記·序傳》諸呂不台，言不爲人所怡悅也。

怢：《集韻》他骨切《韻會》陁骨切，𠀤音突。《集韻》忽忘也。《王褒·四子講德論》美玉蘊于碔砆，凡人見之怢焉。《註》不分別貌。又《集韻》他結切。與佚同。《類篇》佚蕩，𥳑易也。或从心。又《集韻》《類篇》吐內切《正韻》他內切，𠀤音退。《博雅》緩也，忘也。一曰肆也。本作㥆。

怣：《集韻》尤，古作怣，註詳部首。

㤔：《集韻》符遇切，音附。心附也。

怤：《廣韻》《集韻》《韻會》《正韻》𠀤芳無切，音敷。《說文》思也。《玉篇》悅也。又《集韻》《類篇》𠀤匪父切，音府。思也。又《集韻》方遇切，音付。悅也。

急：《廣韻》《正韻》居立切《集韻》《韻會》訖立切，𠀤音伋。《釋名》急，及也，言操切之使相逮及也。又《說文》褊也。《後漢·范丹傳》以狷急不能從俗，常佩韋于朝。又《廣韻》疾也。《增韻》迫也。又窘也。《禮·王制》國無六年之畜曰急。《史記·周本紀》囊王告急于晉。又請急，古休假名。晉令急假者，一月五急。本作㤂。《說文》从心及聲。隸作急，刍卽及字。《歐陽氏曰》俗作𢚩，非。

怦：《廣韻》普庚切《集韻》《韻會》《正韻》披庚切，𠀤音烹。心急也。又忠直貌。《楚辭·九辯》心怦怦兮諒直。

㤕：《廣韻》《集韻》《韻會》《正韻》𠀤竹律切，音窋。《玉篇》憂心也。又《廣韻》丑律切《集韻》敕律切，𠀤音黜。義同。又《集韻》普沒切，音朏。心㤕然起也。又當沒切，音咄。怖也。

性：《唐韻》《集韻》《韻會》《正韻》𠀤息正切，音姓。《中庸》天命之謂性。《註》性是賦命自然。《孝經·說曰》性者，生之質也。若木性則仁，金性則義，火性則禮，水性則知，土性則信。又《通論》性者，生也。《周禮·地官·大司徒》以土會之法，辨五地之物生。杜子春讀生爲性。《賈疏》性亦訓生，義旣不殊，故後鄭不破之也。又《貉隸註》不生乳。劉音色敬切。又無爲而安行，曰性之。《孟子》堯舜性之也。又姓。又《集韻》新佞切，音胜。心悸也。《𨻰淳曰》性字从生从心，是人生來具是理于心方名曰性。考證：〔《周禮·地官·大司徒》以土會之法，辨五地之物生。杜子春讀生爲性。《釋文》性亦訓生。〕謹照周禮原本釋文改賈疏。

怨：〔古文〕𢘖𠨝𢛪𢘔𢘈《唐韻》於願切《集韻》《韻會》紆願切，𠀤音苑。《說文》恚也。《廣韻》恨也。《增韻》仇也，讎也。又《集韻》於袁切，音鴛。讎也，恚也。《禮·儒行》外舉不避怨。《前漢·黥布傳》恐仇怨妄誣之。《史記·始皇紀》母家有仇怨，竝阬之。皆平聲讀。或作惌。又《字彙補》委隕切，音惲。與薀同。《荀子·哀公篇》富有天下而無怨財，布施天下而不病貧。《註》怨讀爲蕰言無畜私財。又叶烏員切，音淵。《後漢·班彪北征賦》越安定以容與兮，遵長城之縵縵。劇蒙公之疲民兮，爲彊秦乎築怨。《註》縵音眠。又叶烏云切，音熅。《𨻰琳·悼龜賦》參千鎰而不賈兮，豈十朋之所云。通生死以爲量兮，夫何人之足怨。又叶烏貫切，音腕。《前漢·敘傳述高祖紀》項羽畔換，黜我巴漢。西土宅心，戰士憤怨。《精蕰》从命。《轉注》从心。

𢘋：《集韻》惕德切，音忒。《說文》失常也。又《集韻》《類篇》𠀤他代切，音貸。義同。

怩：〔古文〕𢘒《唐韻》《集韻》《韻會》女夷切《五音集韻》年支切，𠀤音尼。《說文》忸怩，慙也。从心尼聲。《孟子》忸怩。《註》慚色也。又《正韻》年題切，音泥。義同。又《廣韻》《韻會》𠀤尼質切，音暱，愧也。本作㥾。或作怩。◎按女字孃母，年字泥母，當以孃母爲親也。蓋泥孃二母，徵音旣同，次濁又同，最易相犯。但泥字音在舌端，孃母音在舌上，雖同一次濁，然泥輕，而孃尤輕，此不可不辨。

怪：《唐韻》《集韻》《韻會》《正韻》𠀤古壞切，乖去聲。《說文》異也。《增韻》奇也。《風俗通》怪者，疑也。《白虎通》異之言怪也。凡行之詭異曰怪。《中庸》索隱行怪。又狀貌之瑰異亦曰怪。《書·禹貢》鉛松怪石。又《莊子·逍遙遊》齊諧者，志怪者也。又氣變常，人妖物孽曰怪。《揚子·太𤣥經》怪分靑赤白黑黃，皆物怪也。又怪哉，驚歎之詞。又姓。《春秋元命苞》炎帝臣怪義。又通作傀。《周禮·春官·大司樂》大傀異烖。《註》傀猶怪也。舊音怪。俗遂作怪。又叶古僞切，音貴。《馬融·長笛賦》波散廣衍，實可異也。牚距劫遌，又足怪也。《易林》五心六意，岐道多怪。非君本懷，生我恨悔。又叶古懷切，音乖。《元稹·痁臥詩》一生常苦節，三省詎行怪。《周伯琦曰》从心圣聲。圣音怪。俗作恠，非。

𢘌：《廣韻》戸盲切《集韻》胡盲切，𠀤音橫。憕𢘌，失志貌。又《集韻》于萌切，音𥥈。義同。

𢘍：《韻會》古文弼字。註詳弓部九畫。又《玉篇》與怫同。又《五音集韻》芳未切。與髴通。《前漢·郊祀歌》相放𢘍。《註》顏師古曰：放猶髣，𢘍猶髴也。

怫：《廣韻》扶沸切《集韻》父沸切，𠀤音費姓之費。《集韻》怫㥜，心不安也。又《集韻》芳未切。音費。耗之費忿貌。《莊子·天地篇》怫然作色。又《玉篇》《廣韻》符弗切《集韻》《韻會》《正韻》符勿切，𠀤音佛。《說文》鬱也。《魏樂府苦寒行》我心何怫鬱。又或作弗。《前漢·溝洫志瓠子歌》魚弗鬰兮柏冬日。亦作沸。《史記·河渠書瓠子歌》作沸鬱。又《字彙補》蒲沒切，音悖。《史記·太史公自序》五家之言怫異。言五家之文，各相悖異不同也。索隱讀。

𢘎：《廣韻》而兗切《集韻》乳兗切，𠀤音軟。《廣韻》弱貌。

怬：《集韻》許異切，與呬同。息也。《張衡·思𤣥賦》怬河林之蓁蓁兮。

怭：《廣韻》毘必切《集韻》《韻會》薄必切《正韻》薄密切，𠀤音佖。《玉篇》慢也。《詩·小雅》曰旣醉止，威儀怭怭。《朱傳》言凡飮酒者，常始乎治，終乎亂也。又《韻會》房密切。義同。與佖通。

怮：《唐韻》《集韻》於虯切《韻會》幺虯切，𠀤音幽。《說文》憂貌。从心幼聲。又《廣韻》《集韻》於求切《正韻》於尤切，𠀤音憂。《廣韻》含怒不言也。又《廣韻》於堯切《集韻》《韻會》《正韻》伊堯切，𠀤音幺。《廣韻》怮怮，憂也。又《玉篇》《廣韻》《集韻》《韻會》《正韻》𠀤於糾切，音黝。義同。又《集韻》《類篇》《韻會》𠀤於敎切，音靿。《集韻》心戾也。

怯：《唐韻》去劫切《集韻》《韻會》乞業切，𠀤音㾀。《說文》多畏也。本作㹤，从犬去聲。犬性易㹤。今作怯。杜林說：从心，怯主於心也。《釋名》怯，脅也。見敵恐脅也。《後漢·光武帝紀》見小敵怯。又《增韻》懦也，懾也。又《集韻》去陟切，音𤷾。弱也。又叶乞約切，音却。《易林》駑孱遌怯，如猬見鵲。偃示怒腹，不敢拒格。格，音各。

怰：《玉篇》戸絹切，音衒。賣也。

㤖：《集韻》展呂切，音貯。《博雅》智也。又《集韻》丈呂切，音宁。義同。

怱：《正字通》與悤同。詳悤字註。

怲：《唐韻》兵永切《集韻》《韻會》《正韻》補永切，𠀤音丙。《說文》憂也。从心丙聲。又《廣韻》陂病切《集韻》《類篇》彼病切，𠀤音柄。義同。又叶兵旺切，音謗。《詩·小雅》蔦與女蘿，施于松上。未見君子，憂心怲怲。

怳：《廣韻》許方切《集韻》《韻會》《正韻》詡往切，𠀤音𧧮。《說文》狂之貌。又怳然，自失也。《楚辭·九歌》臨風怳兮浩歌。《朱註》怳，失意貌。又《集韻》虎晃切。與恍通。《老子·道德經》道之爲物，惟怳惟忽。亦書作恍。言沖漠難狀也。又《集韻》吁請切。《博雅》狂也。《說文》長箋》況與怳同。諧兄聲。《說文》謂況省聲，贅矣。楚辭，怳忽兮遙望。改作恍、慌，𠀤俗。

怴：《集韻》許月切，音䬂。《字林》戇貌。一曰怒貌。◎按此字與㤜字相似，㤜字从心从戍，有休必，翾劣二切。此字从心从戉，止有許月一切，集韻分別甚明。近時字書混載，舉此棄彼，《正字通》遂謂一字兼有二義，𠀤無兩字，亦屬臆斷也。

怵：《唐韻》丑律切《集韻》《韻會》敕律切，𠀤音黜。《說文》恐也。《書·囧命》怵惕惟厲。又悽愴也。《禮·祭統》心怵而奉之以禮。又《廣韻》辛律切《集韻》《韻會》《正韻》雪律切，𠀤與訹通。《說文》誘也。《賈誼·服賦》怵迫之徒，或趨西東。《註》怵，爲利所誘也。又《集韻》休必切，音獝。《博雅》狂也。與㤜同。

怶：《五音集韻》敷羈切《五音篇海》普皮切，𠀤音披。怒也，憂也。又《五音篇韻》彼義切，音賁，心怶憸也。

怷：《正字通》直律切，音术。《管子·地員篇》中土曰五怷，五怷之狀凜焉，如壏潤濕以處。《註》怷，密也，初生茁長也。

𢘏：《集韻》烏快切，音䵳。惡也。

𢘐：《字彙補》古文𩜍字。註詳食部八畫。

𢘑：《字彙補》古文臣字。註詳部首。武后所造，忠心如一之义。

𢘒：《集韻》怩，古作𢘒。註詳本畫。

𢘓：《韻會》同謀。

𢘔：《說文》古文怨字。註詳本畫。

𢘕：《說文》同𢘅。

𢘖：《集韻》怨，古作𢘖。註詳本畫。

怸：《字彙補》古文悉字。註詳七畫。

恀：《廣韻》尺氏切《集韻》《韻會》敞𠇍切《正韻》尺里切，𠀤音侈。《玉篇》怙恃也。又《廣韻》諸氏切《集韻》掌氏切，𠀤音紙。《爾雅·釋言》恀，怙恃也。或从氏。又《廣韻》承紙切《集韻》上紙切，𠀤音是。恃事曰恀。或亦从氏。

㤚：《集韻》寒剛切，音航。《玉篇》悅也。

𢘴：《集韻》魯本切，淪上聲。《玉篇》畽𢘴，行無廉隅也。又《集韻》魯管切，音卵。義同。

𢘵：《集韻》同𢘴。

恁：《唐韻》如甚切《集韻》《韻會》《正韻》忍甚切，𠀤音飪。《說文》下齎也。从心任聲。《徐鍇曰》心所齎𤰞下也，俗言如此也。又思也，念也。《班固·典引》勤恁旅力。又《集韻》如鴆切，音任。義同。又《廣韻》《集韻》《類篇》𠀤如林切，音壬。《博雅》思也。又《集韻》尼心切，音紝。義同。又弱也，信也。

㤛：同恁。

恂：《唐韻》相倫切《集韻》《韻會》《正韻》須倫切，𠀤音荀。《說文》信心也。从心旬聲。《書·立政》廸知忱恂。《傳》恂，信也。又樂也，慄也。《增韻》嚴謹貌。又溫恭貌。又信實之貌。《後漢·召馴傳》德行恂恂召伯春。又通作悛。《前漢·李廣傳》恂恂如鄙人。《史記》作悛悛。亦通作洵。《詩·鄭風》泃美且都。古作恂。又《集韻》松倫切，音旬。恂恂，善誘也。《莊子·徐無鬼》恂然棄而走。郭象讀。又《五音集韻》聳尹切，音筍。嚴慄也。又《集韻》《類篇》《韻會》《正韻》𠀤須閏切，音峻。《大學》恂，慄也。鄭氏讀。又《集韻》輸閏切，音瞬。恂然，遽也。《列子·黃帝篇》怵然有恂日之志。《何承天·纂文》吳人呼瞬目爲眴目。

恃：《唐韻》時止切《五音集韻》丞矢切，𠀤音市。《說文》賴也。从心寺聲。《廣韻》依也。《詩·小雅》無母何恃。又《集韻》丈里切，音峙。心不明也。又《玉篇》《廣韻》《集韻》𠀤時史切，音侍。《集韻》仗也。或作㤄。

恄：《廣韻》許吉切《五音集韻》火一切，𠀤音欯。《廣韻》怖也。

㤜：《廣韻》許聿切，音矞。本作怵。或作㤜㾁。《博雅》狂也。《春秋·桓五年》春正月，甲戌，已丑，𨻰侯鮑卒。《公羊傳》曷爲以二日，卒之㤜也。《註》㤜者，狂也。又《集韻》翾劣切，音決。《博雅》怒也。一曰愚貌。

𢘶：《字彙》同㥆。詳㥆字註。

𢘷：《正字通》𢥞字省文。

恅：《廣韻》盧皓切《集韻》《韻會》《正韻》魯皓切，𠀤音老。愺恅，心亂也。

恆：〔古文〕𢛢𠄨《廣韻》《集韻》《韻會》𠀤胡登切，音峘。《說文》常也。又卦名。《易·恆卦》恆，久也。又《禮·月令》文繡有恆。《疏》恆，故也。必因循故法也。又《周禮·夏官·司弓矢》恆矢痺矢，用諸散射。《註》恆矢。安居之矢也。痺矢象焉。又山名。《爾雅·釋山》恆山爲北嶽。《史記·夏本紀註》恆山在定州恆陽縣。《風俗通》北方恆山。恆者。常也。萬物伏藏于北方，有常也。又州名，漢恆山郡，周武帝置恆州，因山名。又姓。楚大夫恆惠公。又去聲。《轉注古音》古鄧切，音亙。《詩·小雅》如月之恆。《註》恆，古鄧反。弦也。月上弦而就盈。亦作絚。又徧也。《詩·大雅》恆之秬秠。《註》恆，古鄧反。徧種之也。◎按此字體製不一，《說文》《集韻》《六書統》《說文》長箋》《精蕰正譌》等書从月从舟，辨駁更改，或省或幷，恐屬臆斷。因去古已遠，大篆，小篆已多不合，而況隷楷乎。凡講字形處，槩不贅引。

恇：《唐韻》《韻會》《正韻》去王切《集韻》曲王切，𠀤音匡。《說文》怯也。从心匡聲。又恐也。《梁鴻·適吳詩》嗟恇恇兮誰留。又通作匡。《禮·禮器》衆不匡懼。《註》與恇同。又《五音集韻》丘往切。義同。本作𢝎，省作恇。

恈：《廣韻》莫浮切《集韻》《韻會》迷浮切《正韻》莫侯切，𠀤音謀。《玉篇》貪愛也。《荀子·榮辱篇》恈恈然惟利之見。通作牟。

𢘸：《集韻》古巷切，音絳。《玉篇》恨也。

恉：《唐韻》職雉切《集韻》《韻會》軫視切，𠀤音指。通作旨。《說文》意也。又《集韻》《類篇》𠀤脂利切，音至。義同。

㤝：《廣韻》《正韻》昌中切《集韻》《韻會》昌嵩切，𠀤音充。《埤蒼》心動也。

恊：《正字通》同愶。詳愶字註。◎按此字从心，與協字从十者不同。

𢘹：《五音集韻》初轄切，音揷。雍𢘹，謫人也。

恋：《字彙》俗戀字。

㤞：《廣韻》徒落切《集韻》達各切，𠀤音鐸。《集韻》忖也。一曰企也。或作𢖲𢜬。又《集韻》直格切，音宅。《五音集韻》忠也，正也。又《集韻》《類篇》𠀤抽加切，音侘。㤞傺，未定者也。

𢘺：《集韻》綿批切，音彌。心惑也。或从迷。又《五音集韻》母婢切。與敉侎通。安也。

𢘻：《正字通》同悉。

恌：《廣韻》吐彫切《集韻》《韻會》《正韻》他彫切，𠀤音挑。《爾雅·釋言》偸也。《詩·小雅》視民不恌。又《廣韻》《集韻》𠀤餘昭切，音遙。《廣韻》憂也。

㤟：《集韻》同恐。詳恐字註。

𢘼：《唐韻》息廉切《集韻》思廉切，𠀤音暹。《說文》疾利口也。从心从𠕋。《徐鍇曰》𠕋，言衆也。《書·盤庚》相時憸民。古本相時𢘼民。𢘼與憸通。本作𢘼，亦省作𢘁。

㤠：《廣韻》良孽切《集韻》力孽切，𠀤音列。《博雅》㤠㤠，憂也。或作㤡。

㤡：《集韻》同㤠。又力制切，音例。驚也。或从厲。

恍：《集韻》《韻會》𠀤虎晃切。與慌怳𠀤同。《老子·道德經》惚兮恍兮。又《廣韻》古黃切《集韻》姑黃切，𠀤音光。武也。本作僙。通作光。

㤢：《集韻》乙六切，音郁。《玉篇》心動也。

恎：《廣韻》《集韻》𠀤徒結切，音姪。《玉篇》惡性也。又《集韻》丁結切，音窒。《博雅》很也。又職日切，音質。義同。又充至切，音痓。㤆恎，惡性也。恎㤏，惶遽也。

恏：《張訢訂正篇海》許皓切，音好。慾也。

㤣：《字彙》音烹。腹痛。《正字通》同怦。〇按此字字書不載，止靈樞經中云：㤣，腹憹痛，註，㤣，滿也。與玉篇，廣韻等書中恲字形近義同，當卽恲字重文。字彙腹痛旣非，《正字通》同怦，尤爲無據。

恐：〔古文〕𢖶《唐韻》《正韻》丘隴切《集韻》《韻會》丘勇切，𠀤音𦶐。《說文》懼也。从心巩聲。《徐曰》恐，猶兇也。《黃帝素問》腎在志爲恐。《註》恐，所以懼惡也。《正韻牋》恐有驚惶之意。懼乃畏怕之實，恐在懼前也。《海錄》唐太宗撰太子接三師禮，與三師書，前名惶恐。後名惶恐再拜。又惶恐，灘名。《蘇軾詩》地名惶恐泣孤臣。又《廣韻》區用切《集韻》《韻會》《正韻》欺用切，𠀤𦶐去聲。疑也，慮也，億度也。从𠃨。今省作卂。俗从几，誤。

㤤：《字彙》俗㥚字。

𢘽：《唐韻》余制切《集韻》以制切，𠀤音裔。《說文》習也。《玉篇》明也。又《廣韻》《集韻》𠀤丑例切，音傺。義同。通作怈。省作𢖪。

恑：《唐韻》過委切《集韻》古委切，𠀤音詭。《說文》變也。《玉篇》異也。《廣韻》悔也。又《集韻》虞爲切，音危。獨立貌。◎按《說文》恑字从心，與詭字从言音同義別。字彙同詭，誤。

恒：《字彙》俗恆字。

恓：《張訢訂正篇海》先齊切，音西。恓惶，煩惱之貌。《韋應物𥳑盧陟詩》恓惶戎旅下。與栖通。

恔：《廣韻》古了切《集韻》吉了切，𠀤音皎。《說文》憭也。又《集韻》吉巧切，音姣。慧也。又下巧切，音攪。《玉篇》黠也。又《廣韻》胡敎切《集韻》後敎切《韻會》後學切《正韻》胡孝切，𠀤音效。《揚子·方言》快也。《孟子》於人心獨無恔乎。《朱註》快也。又《說文》下交切。義與上聲同。或从爻。

𢘾：《正字通》怓字之譌。《字彙》改音魚，訓心亂，非。

恕：〔古文〕㣽《唐韻》《集韻》《韻會》商署切《正韻》商豫切，𠀤書去聲。《說文》仁也。《傳曰》仁者，必恕而後行也。《禮·中庸疏》恕，忖也，忖度其義於人也。《論語》其恕乎。己所不欲，勿施於人。《程註》恕者，仁之施也。《朱註》恕非寬假之謂。又曰：推已及物爲恕。《說文》長箋》如心爲恕，會意。

𢘿：《廣韻》《集韻》𠀤蘇禾切，音蓑。𢘿題，縣名。《前漢·地理志》𢘿題。《師古曰》𢘿，古莎字。

恖：《集韻》思，古作恖。註詳五畫。从囟从心。《六書精蕰》元神何宅？心爲之宅。元神何門？囟爲之門。

恗：《廣韻》荒烏切《集韻》荒胡切，𠀤音呼。《博雅》怯也。又《集韻》《韻會》《正韻》𠀤空胡切，音枯。義同。又《集韻》枯瓜切，音誇。心自大也。又《五音集韻》苦瓦切，音夸。心悷也。

恘：《廣韻》去秋切，音惆。戾也。

恙：《唐韻》《韻會》《正韻》餘亮切《集韻》弋亮切，𠀤音漾。《爾雅·釋詁》恙，憂也。《疏》恙者，聘禮云：公問君，賔對公再𢪙，鄭註云：𢪙其無恙。郭云：今人云無恙，謂無憂也。《廣韻》憂也，病也。又噬蟲，善食人心。《風俗通》噬蟲能食人心。古者草居，多被此毒，故相問勞曰無恙。如戰國策，趙威后問齊使曰：王亦無恙。說苑，魏文侯語倉庚曰：擊無恙。前漢，武帝報公孫弘曰：何恙不已。晉書文苑，顧愷之與殷仲堪箋，布帆無恙。隋書，日本遣使致書皇帝無恙。皆問勞之辭也。又叶余章切，音羊。《楚辭·九辯》計專專之不可犯兮，願遂推而爲臧。賴皇天之厚德兮，還及君之無恙。◎按恙㺊二義。一爲蟲，一爲獸。廣韻玉篇分註甚明，自神異經合而一之。字書混引，輟耕錄辨之詳矣。

恚：《唐韻》《集韻》《韻會》於避切《正韻》胡桂切，𠀤音㜇。《說文》恨也。从心圭聲。《玉篇》恨怒也。

𢙀：《集韻》與憡同。

恛：《集韻》戸恢切，音回。昏亂貌。《揚子·太𤣥經》疑恛恛。《註》小人執志不堅，恛恛然從人也。

恜：《廣韻》恥力切《集韻》蓄力切，𠀤音敕。惕也。《顏氏家訓》卜得惡卦，反令恜恜。

恝：《集韻》居𢪙切，音介。無愁貌。《孟子》公明高以孝子之心，爲不若是恝。又《廣韻》《集韻》《類篇》《韻會》《正韻》𠀤訖黠切，音戛。義同。又《轉注古音》苦計切，音契。《山海經》大荒之中，有恝恝之山。又人名。炎帝之孫曰靈恝。又《集韻》牛轄切，音𩮁。古與忦通。詳忦字註。◎按《說文》引孟子作𢗊，而丁公著讀孟子作恝。朱子因之，當以朱子爲正。

恞：《廣韻》以脂切《集韻》《韻會》《正韻》延知切，𠀤音夷。《爾雅·釋言》悅也。《廣韻》悅樂也。又通作夷。《詩·小雅》旣夷旣懌。《註》夷，悅也。

恟：《廣韻》《集韻》𠀤許容切，音胷。懼也。又《五音集韻》詡拱切，音洶。《韓愈·會合聮句》鬼窟脫幽妖，天居覿淸栱。京遊步方振，謫夢意猶恟。或作忷。

恠：俗怪字。顏眞卿學王羲之東方朔贊，怪作恠，以就楷法。俗因誤从在。

恡：《正字通》同悋。

恢：《唐韻》苦回切《集韻》《正韻》枯回切，𠀤音魁。《說文》大也。从心灰聲。《韻會》謂志大也。又《增韻》大之也。又《玉篇》《集韻》《韻會》𠀤苦虺切。《集韻》大也。一曰恢恑，譎怪。又叶空胡切，音枯。《道藏歌》五老監䰟戒，心端情自恢。身度水火官，名入九龍廬。或作㷇。

㤥：《唐韻》胡槩切《集韻》戸代切，𠀤音瀣。《說文》苦也。从心亥聲。一曰愁畏也。

𢙁：俗𡜂字。

恣：《唐韻》《集韻》《韻會》《正韻》𠀤資四切，資去聲。《說文》縱也。从心次聲。《漢明德馬皇后詔》寵貴橫恣。又《詩·檜風·小序》疾恣也。《鄭箋》恣，謂狡㹟淫戲，不以禮也。又《五音集韻》千咨切，音趑。恣睢，自得貌。秦刻石文作資。

㤦：《集韻》力志切，音吏。憂也。

恤：《唐韻》辛聿切《集韻》《韻會》《正韻》雪律切，𠀤音戌。《說文》憂也。从心血聲。《書·盤庚》永敬大恤。《詩·小雅》出則銜恤。《周禮·春官·大宗伯》以恤禮哀𡨥亂。皆訓憂也。又收也，賑也。《周禮·地官》六行，孝友睦婣任恤。《註》恤，振憂貧者。《通論》振貧老曰恤。又《增韻》愍也，災危相憂也。《周禮·地官》十二敎，八曰以誓敎恤，則民不怠。《疏》民有厄喪，敎相憂恤也。又相憂曰恤。《周禮·地官》八𠛬，六曰不恤之𠛬。《鄭司農註》恤謂相憂也。又恤恤，憂患貌。《左傳·昭十二年》且言曰：恤恤乎。又作卹。《詩·唐風·小序》不恤其民也。《註》恤，亦作卹。《周禮·春官·典瑞》以卹凶荒。《註》卹者，開府庫振救之。又姓。晉大夫恤由。心血爲恤，蓋心戌然而慘惻之若已身之有患也。考證：〔又相愛曰恤。《周禮·地官》八𠛬，六曰不恤之𠛬。《鄭司農註》恤謂相愛也。〕謹照周禮註原文兩愛字俱改憂。

𢙂：《集韻》呼淵切，音暄。急也。

恥：《唐韻》敕里切《集韻》丑里切，𠀤褫上聲《說文》辱也。从心耳聲。《周禮·地官·司救》恥諸嘉石。《註》恥辱之也。《左傳·昭五年》恥匹夫不可以無備，况國乎。《註》言不可辱也。又《廣韻》慙也。《孟子》人不可以無恥。《註》人不可以無所羞恥也。或作誀。《六書總要》从心耳會意。取聞過自愧之義。凡人心慙，則耳熱面赤，是其驗也。俗譌作耻。

恦：《集韻》式亮切，音餉。念也。

恧：《唐韻》《集韻》《韻會》《正韻》𠀤女六切，音忸。《說文》慙也。从心而聲。《徐曰》心挫衂也。《小爾雅》心愧爲恧。《揚子·方言》山之東西，自愧曰恧。又叶女力切，音匿。《張衡·思𤣥賦》夕惕若厲以省諐兮，懼余身之未敕。苟中情之端直兮，莫吾知而不恧。又或作忸。《六書精蕰》从而从心。髡首而心懷慙也。

恨：《唐韻》《集韻》胡艮切《韻會》含艮切《正韻》下艮切，𠀤音拫。《說文》怨也。从心艮聲。一曰怨之極也。《蜀志·劉巴傳》巴不得反使，遂遠適交阯。先主深以爲恨。又悔恨也。《史記·李廣傳》王朔謂李廣曰：將軍自念豈嘗有所恨乎。廣曰：羌降者八百餘人，吾詐而盡殺之，至今大恨。又叶胡甸切，音現。《歐陽修·祭范仲淹文》自公云亡，謗不待辨。始屈終伸，公其無恨。《正字通》恨與憾聲義微別。憾意淺，恨意深，憾音輕，恨音重。

𢙃：《說文》恨本字。

恩：《唐韻》《集韻》《韻會》《正韻》𠀤烏痕切，音蒽。《說文》惠也。从心因聲。《徐曰》因者，有所因也。因心爲恩。又愛也，澤也。又《廣韻》隱也，私也。又州名。漢合浦郡，唐立恩州。又河南恩州，本漢淸河郡地，宋改恩州。又姓。前漢燕祭酒恩茂。《風俗通》𨻰大夫成恩之後。又叶衣延切，音烟。《趙壹·窮鳥賦》鳥也雖頑，猶識舊恩。內以書心，外以告天。

恪：《廣韻》苦各切《集韻》《韻會》《正韻》克各切，𠀤音𥯚。《爾雅·釋詁》敬也。《詩·商頌》執事有恪。又周武王封虞夏殷之後爲三恪。《孔叢子·答問篇》禮之如賔客也。又姓。本作愙。或省作㤩。

恫：《唐韻》《正韻》他紅切《集韻》《韻會》他東切，𠀤音通。《說文》痛也。从心同聲。《詩·大雅》神罔時恫。《集韻》或作痌恿。又呻吟也。《顏師古·正俗》關中謂呻吟爲呻恫。又《集韻》吐孔切，音捅。義同。又《廣韻》《韻會》𠀤徒弄切，音洞。憁恫。不得志也。《史記·蘇秦傳》恫疑虛喝。

恬：《唐韻》《集韻》《韻會》《正韻》𠀤徒兼切，音甜。《說文》安也。从心，甜省聲。《書·梓材》引養引恬。又靜也。《莊子·繕性篇》以恬養志。

恭：《廣韻》九容切《集韻》居容切，𠀤音供。《說文》肅也。《書·洪範》貌曰恭。《禮·曲禮》君子恭敬，撙節退讓以明禮。《疏》在貌爲恭，在心爲敬。貌多心少爲恭，心多貌少爲敬。又《禮·玉藻》手容恭。《註》高且正也。又《論語》溫良恭儉讓。《疏》和從不逆謂之恭。又《周語》夙夜恭也。《註》夙夜敬事曰恭。《釋名》恭，拱也，自拱持也。亦言供給事人也。又《書·太甲》接下思恭。《禮·少儀》賔客主恭。《註》以不驕慢爲恭。又奉也。《書·甘誓》今予惟恭行天之罰。《傳》恭，奉也。又《諡法》正德美容，敬順事上曰恭。又州名。梁州地，唐置恭州。又姓。晉恭世子之後，以諡爲姓。又通作共。《詩·大雅》虔共爾位。《註》恭字古與共通。《左傳·僖二十七年》杞不共也。《註》本作恭。亦通作龔。《書·泰誓》恭行天罰。或作龔。又叶區王切，音匡。《道藏歌》太虛感靈會，命我生成章。天神普欣悅，一切稽首恭。本作𢙄。从心。共聲。今作恭。考證：〔《禮·曲禮》君子恭敬，撙節退讓以明禮。《註》在貌爲恭，在心爲敬。〕謹照原書註改疏。〔《論語》溫良恭儉讓。《註》和從不逆謂之恭。〕謹照原書註改疏。

𢙄：《說文》恭本字。註見上。

㤧：《集韻》戸鉤切，音侯。和解貌。

㤨：《廣韻》居悚切《集韻》古勇切，𠀤音拱。戰慄也。又《五音集韻》居容切，音恭。義同。

恮：《唐韻》此緣切《集韻》逡緣切，𠀤音詮。《說文》謹也。从心全聲。《長箋》全心爲謹，寓戒也。又《廣韻》莊緣切，音跧。曲卷也。又《集韻》從緣切。慬也。

息：〔古文〕𧪩《唐韻》相卽切《集韻》《韻會》《正韻》悉卽切，𠀤音熄。《說文》喘也。《增韻》一呼一吸爲一息。又大聲歎曰太息。《戰國策》閔王太息。《註》長出氣也。《前漢·高帝紀》喟然太息。《師古註》太息之大也。又累氣曰累息。《後漢·任延傳》吏民累息。一曰止也。《禮·檀弓》細人之愛人也，以姑息。《註》息猶安也。言苟且取安也。王氏曰：且止之辭。又處也。《詩·小雅》無恆安息。《傳》息，猶處也。又生也。《周禮·地官》以保息六養萬民。《前漢·宣帝紀》𠛬者不可息。《師古註》息謂生長。言劓刖之徒，不可更生長也。又《禮·月令註》陽生爲息。又子曰息。《東觀漢記》此蓋我子息也。《戰國策》老臣賤息舒祺，最少。又《尸子》棄黎老之言，用姑息之語。《註》姑，婦也。息，小兒也。又出錢生子亦曰息。《周禮·地官·泉府》凡民之貸者，以國服爲之息。又勞也。《儀禮·鄕飮酒禮》乃息司正。《註》息，勞也。《釋文》勞，力報反。又休也。《周禮·春官·籥章》以息老物。《註》休息之也。又《冬官·考工記·梓人》張獸侯，則王以息燕。《註》息者，休農息老物也。又《釋名》息，塞也，塞滿也。又國名。又新息縣，本息故國，徙於東，故加新字。《左傳·隱十一年》息侯伐鄭。《註》息國，汝南新息縣。《釋文》一本作鄎。又安息，戎國，去長安萬六百里。《風俗通》戎類有六，五曰鼻息。又土自長息無限，曰息壤。《山海經》鯀竊帝之息壤，以堙洪水。又姓。《姓苑》今襄陽有此姓。又息夫，複姓。又叶私列切，音屑。《蘇軾·遊香積寺詩》把玩竟不食，棄置長太息。幽尋恐不繼，書版記歲月。从心从自，自亦聲。《徐鍇曰》自，鼻也。氣息从鼻出。會意。考證：〔《禮·檀弓》小人之愛人也，以姑息。〕謹照原文小人改細人。

恰：《廣韻》《正韻》苦洽切《集韻》《韻會》乞洽切，𠀤音搯。《說文》用心也。又恰恰，鳥鳴聲。《杜甫詩》自在嬌鶯恰恰啼。又適當之辭。《杜甫詩》野航恰受兩三人。

𢙅：《五音集韻》許及切，音吸。合也。《揚子·太𤣥經》隂氣瘱而𢙅之。《註》𢙅。合也。又《集韻》迄洽切，音恰。義同。

恱：《字彙》俗悅字。

𢙆：《正字通》同息。見乾坤鑿度。

㤩：《正字通》同恪。又姓。《正韻牋》晉中郞將㤩任。詳恪字註。

㤺：《說文》慌本字。

𢙇：《篇韻》烏紀切，音倚。哀也。

𢙈：《篇韻》七鴆切，音沁。猫犬吐也。亦作吣。

𢙉：《集韻》同惱。

㤪：《廣韻》同怨。

𢙊：《說文》長箋》與恣同。

𢙋：《集韻》居勞切，音高。局知也。亦作𢡋。

𢙌：《韻會》同狂。

𢙍：《集韻》同悉。

恲：《廣韻》撫庚切《集韻》披耕切，𠀤音怦。《玉篇》滿也。又忼慨也。或从朋。

𢙎：《字彙補》古文慶字。註詳十一畫。

恾：《廣韻》莫郞切《集韻》《韻會》《正韻》謨郞切，𠀤音茫。怖也。《列子·楊朱篇》恾然無以應。又《廣韻》與忙同。

恿：《廣韻》余隴切《集韻》尹竦切，𠀤音甬。《說文》作勈。从力，或从戈从心。氣也，健也。亦書作勇。

悀：《廣韻》余隴切《集韻》《韻會》《正韻》尹竦切，𠀤音勇。《玉篇》怒也。忿也。又《廣韻》心喜也。又《集韻》凡以器盛而滿謂之悀。或从勇从容。

悁：《唐韻》於緣切《集韻》《正韻》縈圓切《韻會》縈緣切，𠀤音娟。《說文》忿也。从心肙聲。《史記·魯仲連傳》棄忿悁之節。又憂也。《詩·𨻰風》中心悁悁。又《廣韻》《正韻》吉掾切《集韻》《韻會》規掾切，𠀤音絹。躁急也。又叶規倫切，音均。《徐幹詩》安得紅鸞羽，見此心中人。誠心高不遂，搔首立悁悁。俗作悁。悁字从䏍作。《字彙》俗悁字。悁字从䏍作。

悂：《廣韻》匹夷切《集韻》篇夷切，𠀤音紕。錯謬也。《左思·魏都賦》兼衆悂以䝯繆。又《集韻》邊迷切，音篦。意倂也。又《集韻》普米切。愼也。亦作𢟵。

悃：《唐韻》《集韻》《韻會》《正韻》𠀤苦本切，音閫。《說文》愊也。从心困聲。《玉篇》志純一也。《楚辭·卜居》悃悃款款，朴以忠乎。《後漢·章帝詔》悃愊無華。

㤮：《唐韻》居况切《集韻》《韻會》《正韻》古况切，𠀤音誑。《玉篇》詐也，誤也。又《廣韻》《集韻》𠀤于放切，音旺。義同。

悄：《唐韻》親小切《集韻》《韻會》《正韻》七小切，𠀤音𢓮。《說文》憂也。《詩·邶風》憂心悄悄。又《𨻰風》勞心悄兮。又《集韻》《韻會》《正韻》𠀤七肖切，音俏。急也。

𢙱：《廣韻》《集韻》𠀤盧貢切，音弄。𢙱戇，愚也。

悅：《廣韻》弋雪切《集韻》《韻會》欲雪切，𠀤音閱。《爾雅·釋詁》樂也。又服也。《韻會》喜也。又姓。《後燕錄》有悅綰。又或作說。《易·益卦》民說無疆。《兌卦》說以先民。《論語》不亦說乎。《毛氏曰》古與論說字通用。後人作悅字。以別之。亦作兌。《禮·學記》兌命曰：念終始典于學。

𢙲：《集韻》兩舉切，音呂。慢也。

𢙳：《玉篇》之爽切。不悅也。

悆：《廣韻》羊洳切《集韻》《韻會》羊茹切，𠀤音豫。喜也。又《五音集韻》商居切，音余。義同。

悇：《廣韻》他胡切《集韻》通都切，𠀤音㻌。《廣雅》懷憂貌。《集韻》憛悇。禍福未定也。《後漢·馮衍顯志賦》終悇憛而洞疑。又《集韻》同都切，音徒。苦憂也。又《集韻》羊諸切，音余。樂也。又《廣韻》抽據切《集韻》楮御切，𠀤音絮。憂也。或从慮。又《集韻》《類篇》𠀤羊茹切，音預。義同。

悈：《唐韻》古𢪙切《集韻》《韻會》《正韻》居𢪙切，𠀤音戒。《說文》飭也。从心戒聲。《司馬法》有虞氏悈於中國。又《五音集韻》紀力切，音亟。《爾雅·釋言》急也。又《集韻》乞得切，音克。駭而自專也。

悉：〔古文〕𢚊𢝕怸《廣韻》《集韻》《韻會》《正韻》𠀤息七切，音膝。詳盡也，諳究也。知也。又姓。《六書總要》从心釆，會意。釆，古辨字。取明析之義。與采字不同。

𢙴：〔古文〕𢖻《集韻》於代切，音愛。《說文》行貌。

悊：《集韻》哲，古作悊。《前漢·𠛬法志》聖人旣躬，明悊之性。《五行志》視之不明，是謂不悊。《韋孟·在鄒詩》赫赫天子，明悊且仁。又《漢書》引臯陶謨，知人則哲，亦作則，悊。蓋大篆从心，小篆从口。今文多作哲，隷用小篆也。

㤯：《篇海》涓熒切，音扃。憶也。

㤰：同怍。《荀子·儒效篇》無所疑㤰。《註》無所疑滯慙㤰也。《揚子·太𤣥經》階天不㤰。《註》㤰，慙也。

悋：《廣韻》《韻會》《正韻》良刃切《集韻》力刃切，𠀤同吝。鄙也，慳也。《家語》商甚悋於財。本作吝。俗作𢙵。又作恡。

𢙵：《正字通》俗悋字。

悌：《唐韻》特計切《集韻》《韻會》《正韻》大計切，𠀤音第。《說文》善兄弟也。从心弟聲。經典通用弟。又《廣韻》徒禮切《集韻》《韻會》待禮切，𠀤音娣。《玉篇》愷悌也。與詩豈弟同。《註》豈，樂。弟，易也。又《集韻》蕩亥切，音待。義同。又《集韻》待亦切。易也。或作弟。義同。又《爾雅·釋言》豈弟，發也。《郭璞註》發，發行也。引《詩》：齊子豈弟。《疏》引鄭箋云：此豈弟，猶言發夕也，豈讀爲闓。弟，古文尙書以弟爲圛，圛，明也。然則郭云：發，發行也，是用鄭箋爲說。《孔穎達曰》此豈弟猶發夕，言與餘豈弟不同也。讀愷爲闓。《說文》闓，開也。洪範論卜兆有五曰圛。註云：圛者色澤光明，上云發夕，謂初夜卽行。此云闓明，謂侵明而行，與上文相通也。◎按豈弟，又有發行之義。毛傳於齊風載驅詩之豈弟，與他處豈弟，訓義混同。鄭箋不從，必有考也。《集韻》又有待亦切，當訓發也。今《集韻》仍毛傳，而不用箋，則多此一切爲贅矣。考證：〔集韻又有特入切。〕謹按集韻悌字無特入切之音，惟有待亦切。謹照原文特入切改待亦切。

悍：《唐韻》《集韻》《韻會》侯旰切《正韻》侯幹切，𠀤音翰。《說文》勇也。从心旱聲。《倉頡篇》桀也。《周禮·春官·大宗伯地產註》楚性急悍。又《集韻》《類篇》下罕切《韻會》侯旱切，𠀤音旱。《集韻》性急也。通作旱。《史記·賈誼傳》水激則旱兮。《註》讀與悍同。又《五音集韻》胡笴切，音旱。《集韻》戸版切，音睅。義𠀤同。

𢙶：《集韻》姦，古作𢙶。註詳女部六畫。

𢙷：恐本字。詳恐字註。

㤱：《廣韻》《集韻》𠀤敷救切，音副。《廣韻》小怒也。《集韻》恣也。本作𢠲。亦作愊。又《集韻》大透切，音豆。《玉篇》𠋫也，誑也。又《玉篇》《廣韻》𠀤芳否切，音紑。小怒也。

悎：《集韻》下老切，音皓。懼也。又《玉篇》心動也。又居效切，音敎。驚也。又《集韻》《類篇》𠀤枯沃切，音酷。怖也。又《類篇》訖岳切，音覺。義同。

𢙸：《字彙》古僾字。《徐鍇《說文》繫傳》向風而行，則氣𢙸吃也。故从㤅从口，氣壅則𢙸也。《正字通》經史皆从僾。

㤲：《唐韻》苦叶切《集韻》詰叶切，𠀤音匧。《說文》思貌。从心夾聲。

悏：同㤲。

悐：《說文》本作惕。或从狄。《楚辭·九章》悼來者之悐悐。《朱註》悐悐。憂懼貌。又《前漢·王商傳》卒無怵悐。

𢙹：《正字通》俗悐字。𠀤同惕。

悑：怖本字。詳怖字註。

𢙺：《集韻》職吏切，音志。《玉篇》忘也。

悒：《唐韻》於汲切《集韻》《韻會》乙及切《正韻》一入切，𠀤音邑。《說文》不安也。从心邑聲。《玉篇》憂也。《楚辭·天問》武發殺殷，何所悒。

𢙻：《字彙》古文肅字。《正字通》古文从卩，字彙从力，非。註詳聿部七畫。

𢙼：《唐韻》胡頂切《集韻》下頂切，𠀤音婞。《說文》很也。又《集韻》下梗切，音杏。義同。

悓：《集韻》輕甸切。與俔同。《說文》譬諭也。引《詩》俔天之妹。或从心。

悔：〔古文〕𠧩《唐韻》荒內切《集韻》《韻會》呼內切《正韻》呼對切，𠀤音誨。《說文》悔，恨也。《玉篇》攺也，恨也。又《廣韻》《正韻》呼罪切《集韻》虎猥切，𠀤音賄。悔吝也。《正字通》凡言人有悔吝，此悔字讀上聲。凡言人能改悔，此悔字讀去聲。今人混讀者，非。又叶許里切，音喜。《詩·大雅》比于文王，其德靡悔。旣受帝祉，施于孫子。又叶火五切，音虎。《陸機·凌霄賦》判烟雲之騰躍，半天步而無旅。詠凌霄之飄飄，永終焉而弗悔。又叶許旣切，音戲。《班固·奕旨》淨泊自守似道意，隱居放言遠咎悔。

𢙽：同悔。

悕：《廣韻》《集韻》𠀤香衣切，音希。《玉篇》念也。《廣韻》願也。又悲也。《公羊傳·成十六年》在招丘悕矣。

㤳：《集韻》布亥切。恃也。又《五音集韻》五亥切，音騃。義同。

悖：《唐韻》《韻會》《正韻》蒲沒切《集韻》薄沒切，𠀤音孛。《說文》亂也。《玉篇》逆也。《周語》是以事行而不悖。《註》步沒切。又盛貌。《左傳·莊十一年》其興也悖焉。《註》悖，盛貌。一作勃。又姓。又《玉篇》《廣韻》《集韻》𠀤蒲昧切，音佩。《詩·大雅》覆俾我悖。《註》蒲對反。又《集韻》《韻會》𠀤補昧切，音背。義同。又《玉篇》《集韻》《韻會》𠀤必每切。《博雅》强也。本作誖，从言。或从心作悖。或从口作哱。籀从二或，作𢨋，上下反覆，皆相惑，故爲誖也。梁王以佛有悖音，改悖爲背。嗣後該讀入聲者，多讀去聲矣。《集韻》悖，亦作𢟥。考證：〔《周語》是以行事而不悖。〕謹照原文行事改事行。

悗：《廣韻》母官切《集韻》謨官切，𠀤音瞞。《玉篇》惑也。或从曼作慢。又《集韻》母本切，音懣。廢忘也。《莊子·大宗師》悗乎忘其言。《韓非子·忠孝篇》悗密，蠢愚。一曰無匹貌。

𢙾：《集韻》古杏切，音梗。恨也。

悘：《集韻》於其切，音醫。《博雅》審也。又《五音集韻》壹計切，音翳。恭也，靜也。

㤴：《廣韻》丑輒切《集韻》敕涉切，𠀤音鍤。《玉篇》心動貌。又休也。又《廣韻》叱涉切《集韻》尺涉切，𠀤音謵。《廣韻》偛㤴，小人貌。《集韻》黠貌。又《集韻》失涉切，音攝。怪也。又《集韻》的協切，音喋。㤴𢥥，志輕也。俗作𢛏，非。

㤵：俗慈字。

㤶：《集韻》莫江切，音庬。惛也。又《集韻》《類篇》𠀤尨巷切。戇愚也。

悙：《廣韻》許庚切《集韻》虛庚切，𠀤音亨。憉悙，自矜健貌。又《集韻》披庚切，音烹。義同。又《五音集韻》亨孟切，音啈。倀悙，疏率也。

𢙿：《集韻》巨禁切，音噤。心堅固也。或从禁。

悚：〔古文〕𢷜《廣韻》息拱切《集韻》《韻會》荀勇切《正韻》息勇切，𠀤音聳。《說文》懼也。本作㦜。从心，雙省聲。今作悚。《集韻》或作𢥠。通作聳。

㤷：《集韻》呼含切，音㟏。疏縱也。

悛：《唐韻》此緣切《集韻》逡緣切，𠀤音詮。《說文》止也。《廣韻》攺也。《周語》其有悛乎。又次也。《左傳·哀三年》外內以悛。又《集韻》《韻會》《正韻》𠀤七倫切，音逡。義同。又《集韻》須倫切，音荀。與恂同。《說文》信心也。考證：〔《左傳·定三年》外內以悛。〕謹照原文定三年改哀三年。

悜：《廣韻》《集韻》𠀤丑郢切，音逞。慏悜，意不盡也。

𢚀：《集韻》私箭切，音綫。憐也。

𢚁：《集韻》奇寄切，音忌。敬也。

悝：《唐韻》苦回切《集韻》《韻會》《正韻》枯回切，𠀤音恢。《說文》啁也。从心里聲。與詼通。《張衡·東京賦》由余以西戎孤臣，而悝秦穆公於宮室。又人名，衞孔悝，魏李悝。又《玉篇》《廣韻》良士切《集韻》兩耳切，𠀤音理。《玉篇》憂也，悲也，疾也。與里通。《詩·大雅》云如何里。《朱傳》里，憂也。

悞：《廣韻》《集韻》《韻會》《正韻》𠀤五故切。與誤同。《說文》謬也。又欺也，疑也，惑也。

悟：〔古文〕𢛤《唐韻》《集韻》《韻會》《正韻》𠀤五故切，音誤。《說文》覺也。从心吾聲。《困知記》無所覺之謂迷，有所覺之謂悟。又啓發人曰悟。《崔駟達旨》唐睢華顚以悟秦。又通作寤。《史記·項羽傳贊》尙不覺悟。

悠：《唐韻》以周切《集韻》《韻會》夷周切，𠀤音由。《說文》憂也。从心攸聲。《詩·小雅》悠悠我里。《註》悠悠，憂也。又思也。《詩·周南》悠哉悠哉。《箋》思之哉思之哉。又遠也。《詩·鄘風》驅馬悠悠。《註》悠悠，遠貌。又《周頌》於乎悠哉。《傳》悠，遠也。又行貌。《詩·小雅》悠悠南行。又眇邈無期貌。《詩·正風》悠悠蒼天。又閒暇貌。《詩·小雅》悠悠旆旌。又通作攸。《孟子》攸然而逝。《前漢·班固敘傳》攸攸外寓。又通作繇。《前漢·韋賢傳》犬馬繇繇。讀作悠悠。又叶延知切，音移。《梁竦悼騷賦》彼皇麟之高舉兮，煕太淸之悠悠。臨岷川以懷恨兮，指丹海以爲期。考證：〔《詩·大雅》悠悠南行。〕謹照原書大雅改小雅。

𢚂：《篇海》則臥切，音挫。折挫也。

㤸：《廣韻》許激切《集韻》馨激切，𠀤音鬩。《集韻》心不自安謂之㤸。《玉篇》與㦦同。

𢚃：《正字通》同劣。

㤹：《集韻》渠尤切，音求。怨咎也。本作𢛃。亦作𢜥。

𢚄：《篇海》勞澇二音。◎按向來字書罕載，惟一見於篇海。字彙正字通都本篇海，別無考據，其引釋典結愛相戀，𢚄亦牢字之譌耳。

悡：《正字通》同㥎。

悢：《廣韻》《集韻》《韻會》力讓切《正韻》力仗切，𠀤音亮。《博雅》悲也。《玉篇》悢悢，惆悵也。《蘇武詩》悢悢不能辭。又眷眷也。《後漢·𨻰蕃傳》天之於漢，悢悢不已。又《五音集韻》里黨切，音朗。《玉篇》懭悢，不得志也。

患：〔古文〕𢤒𢡙𢠶《廣韻》《集韻》《韻會》《正韻》𠀤胡慣切，音宦。《說文》憂也。《玉篇》禍也，疾也。《廣韻》惡也，苦也。又姓。又叶胡玩切，音換。《謝惠連·秋懷詩》平生無志意，少小嬰憂患。如何乗苦心，矧復値秋晏。又《韻補》叶熒絹切，音院。《蘇軾·謝吳山神文》西湖堙塞，積歲之患。禱於有神，隂假其便。又叶胡關切，音還。《賈誼·服賦》忽然爲人兮，何足控摶。化爲異物兮，又何足患。《張華·鷦鷯賦》動翼而逸，投足而安。委命順理，與物無患。◎按摶，安二字𠀤寒韻，還字山韻，古通。又叶胡涓切，音懸。《晉·樂章明君篇》雖欲盡忠誠，結舌不能言。結舌亦何憚，盡忠爲身患。〇按言字元韻，懸字先韻，古通。《精薀》一中爲忠，二中爲患。

𢚅：《篇海》府刎切，音粉。動也。

悤：《集韻》麤叢切，音聰。悤悤，急遽也。《晉書·王彪之傳》無故悤悤，先自猖獗。亦作忩。俗作匆，非。

𢚆：《集韻》將預切。與怚同。《說文》驕也。本作怚。或作𢚆。

悥：籀文𢡃字。詳𢡃字註。《六書總要》从心言，會意。《魏挍曰》心欲有爲，非言不達。小篆从音作意，而義晦矣。

𢚇：《玉篇》古文狂字。註詳犬部四畫。

𢚈：《正字通》恭本字。

𢚉：《正字通》恨本字。

𢚊：《正字通》古文悉字。註詳本畫。《集韻》亦作𢝕。

𢚋：《五音集韻》眉俵切，音廟。𢛅也。

𢚌：《集韻》何加切，音遐。怨也。

𢚍：《字彙補》與𡧯同。

𢚎：《字彙補》以諸切，音余。恭敬也。

𢚏：《字彙補》古文情字。見崔希裕略古。註詳八畫。

𢚐：《字彙補》同悠。見司馬君𥓓。

𢚑：《篇海》蘇故切，音素生革也。

悰：《唐韻》藏宗切《集韻》《韻會》徂宗切，𠀤音賨。《說文》樂也。从心宗聲。《謝脁游東田詩》戚戚苦無悰。《集韻》或作誴。

悱：《廣韻》《正韻》敷尾切《集韻》《韻會》妃尾切，𠀤音斐。《論語》不悱不發。《朱註》口欲言而未能之貌。《集韻》或作㥱。

悲：《唐韻》府眉切《集韻》《韻會》《正韻》逋眉切，𠀤音𤰞。《說文》痛也。从心非聲。有聲無淚曰悲。《詩·豳風》女心傷悲。《毛傳》春女悲，秋士悲。感其物化也。《鄭箋》春女感陽氣而思男，秋士感隂氣而思女，是其物化，所以悲也。一曰心非爲悲。心之所以非則悲矣。《淮南子·原道訓》憂悲多恚，病乃成積。又叶補皆切，擺平聲。《楚辭·九辯》春秋逴逴而日高兮，然惆悵而自悲。四時遞來而卒歲兮，隂陽不可與儷偕。

㤾：《廣韻》蘇紺切，音俕。憛㤾，失志也。又《集韻》他紺切，音僋。本作憛。或作㤾。《博雅》思也。一曰憛𢚗，憂惑也。一曰惶遽也。一曰禍福未定意。

㤿：《廣韻》一監切《集韻》於監切，𠀤音懕。㤿憸。多意氣貌。又《集韻》衣廉切，音淹。愛也。又《集韻》衣檢切，音奄。義同。或作𢜰。又《廣韻》於劒切《集韻》於瞻切，𠀤音俺。甘心也。

㥀：《五音集韻》常職切，音植。專也。

悳：《唐韻》《正韻》多則切《集韻》《韻會》的則切，𠀤音得。《說文》外得於人，內得於己也。从直从心。《六書精蕰》直心爲悳。生理本直，人行道而有得於心爲悳。小篆加彳，取行有所復之義。《長箋》論語，以直報怨，以悳報悳，則知直卽是悳。通溷用德，非是。時尙茂密，故悳字幾廢。《隂復春曰》道悳之悳，《說文》从直从心。德字从彳从㥁，升也。今道悳字皆作德，而悳㥁字但爲古文矣。別詳德字註。

㥁：同悳。

悴：《唐韻》《集韻》《韻會》𠀤秦醉切，音萃。與顇通。《說文》憂也。从心卒聲。《楚辭·漁父》顏色憔悴。又《集韻》徐醉切，音遂。《廣雅》困悴也。又《集韻》昨律切，音崒。憂也。《劉向·九歎》覽屈氏之離騷兮，心哀哀而拂鬱。聲嗷嗷以寂寥兮，顧僕夫之憔悴。俗作忰。

悵：《唐韻》《集韻》《韻會》𠀤丑亮切，音暢。《說文》望恨也。《柳宗元·夢歸賦》靈幽漠以瀄汨兮，進怊悵而不得。

㥂：《廣韻》《集韻》𠀤他德切，音忒。得也。

悶：《廣韻》《集韻》《韻會》《正韻》𠀤莫困切，音懣。《說文》懣也。《易·乾卦》遯世無悶。又《集韻》莫奔切，音門。《老子·道德經》其政悶悶，其民淳淳。《戰國策》瘨而殫悶旄不知人。或作惛。亦作㥃。◎按古韻文元通。古人能調五言，自然叶韻。向來學者鮮知古韻，惟吳棫韻補稍能推求，故朱子本之，雖未必盡合，亦思過半矣。字彙引韻補不無小泥，而正字通駁之太過，若此處悶字原有平聲，而字彙叶明字，爲誤耳。

㥃：俗悶字。

悷：《廣韻》《集韻》《韻會》郞計切《正韻》力霽切，𠀤音麗。《集韻》懍悷，悲貌。又《集韻》力至切，音利。義同。

悸：《唐韻》《集韻》《韻會》《正韻》𠀤其季切，音痵。《說文》心動也。从心季聲。又帶下垂貌。《詩·衞風》垂帶悸兮。《集韻》或作𢜽。

悹：《唐韻》《集韻》《正韻》𠀤古玩切，音貫。《說文》憂也。又《廣韻》古滿切《集韻》《韻會》《正韻》古緩切，𠀤音管。悹悹，無依也。又《廣韻》《集韻》𠀤古丸切，音官。《集韻》憂也。或作悺。

悺：《玉篇》同悹。

𢛁：《正字通》同怛。《前漢·王吉傳》引《詩》中心怛兮，作𢛁。

悻：《集韻》下耿切，音幸。悻悻，很怒也。《孟子》悻悻然見於其面。又《集韻》《韻會》《正韻》𠀤下頂切，同婞。《屈原·離騷》鯀婞直以忘身。婞或作悻。

悼：《唐韻》徒到切《集韻》《韻會》大到切《正韻》杜到切，𠀤音導。《廣韻》傷也。《詩·邶風》中心是悼。又憐愛也。《禮·曲禮》七年曰悼，雖有罪，不加𠛬，憐其知未及，而非故犯也。又懼也。《揚子·方言》𨻰楚謂懼曰悼。又《諡法》中年早夭曰悼。《春秋》晉悼公。

𢛂：《正字通》同悼。見上（悼字）註。

𢛃：《廣韻》巨鳩切《集韻》渠尤切，𠀤音求。怨仇也。又《廣韻》其九切《集韻》巨九切，𠀤音臼。義同。或作㤹，亦書作𢜥。

𢛄：《集韻》牛懈切，音睚。恨也。

𢛅：同怙。《揚子·太𤣥經》象艮之守，廉無𢛅也。《註》𢛅與怙通。

㥄：《集韻》閭承切《五音集韻》力膺切，𠀤音陵。憐也。《揚子·方言》趙魏燕代閒謂哀曰㥄。又《集韻》盧登切，音棱。驚也。《張衡·東京賦》百禽㥄遽。

悽：《唐韻》七稽切《集韻》《韻會》《正韻》千西切，𠀤音妻。《說文》痛也。从心妻聲。《集韻》悲也。《後漢·喬公祖傳》曹操過其墓，輒悽愴致祭奠。又悽悽，饑病貌。《後漢·周黃徐姜申屠列傳贊》悽悽碩人，陵阿窮退。又《韻會》七計切。恨也。

㥅：《集韻》是酉切，音受。義闕。

悾：《廣韻》《正韻》苦紅切《集韻》《韻會》枯公切，𠀤音空。誠也，慤也。《任昉·勸進箋》實有愚誠，不任悾款。又悾悾，無知貌。《論語》悾悾而不信。又《集韻》枯江切，音腔。《朱子·游臥龍詩》訪我深㵎㡳，晤言絕紛哤城南且細說，慰我心悾悾。又《集韻》苦動切，音孔。悾惚，倏不得志也。又《集韻》苦貢切，音控。義同。

悿：《廣韻》他玷切《集韻》他點切，𠀤音忝。《玉篇》弱也。又《集韻》他典切，音腆。悿𢣎，心惑也。

㥆：《廣韻》他內切《集韻》吐內切，𠀤音退。肆也。《揚子·方言》肆欲爲㥆。又《集韻》徒對切，音隊。《廣雅》忘也。又《集韻》待戴切，音代。《博雅》緩也。又《唐韻》他骨切，音突。義同。亦作𢘶。

惀：《廣韻》力迍切《集韻》盧昆切，𠀤音論。《說文》欲知之貌。从心侖聲。又《集韻》龍春切，音倫。又縷尹切，音稐。義𠀤同。又《廣韻》盧本切《集韻》魯本切，𠀤音𢘵。《廣韻》思也。又《集韻》盧困切，論去聲。懣也。

惁：《廣韻》先擊切《集韻》先的切，𠀤音錫。《博雅》惁惁，憂也。《玉篇》敬也。

惂：《唐韻》《集韻》《韻會》《正韻》𠀤苦感切，音坎。《說文》憂困也。从心臽聲。

惃：《廣韻》古渾切《集韻》公渾切，𠀤音昆。亂也。又《廣韻》《集韻》𠀤古本切，音袞。義同。

𢛆：《唐韻》胡田切《集韻》胡千切，𠀤音賢。《說文》急也。从心从弦，弦亦聲。河南密縣有𢛆亭。

惄：〔古文〕𧗂《唐韻》奴歷切《集韻》《韻會》乃歷切，𠀤音溺。《說文》饑餓也。从心叔聲。一曰憂也。《詩·周南》惄如調飢。《毛傳》惄，飢意也。李巡曰：宿不食之飢也。《箋》惄，思也。《爾雅疏》恚而不得之思也。《正義》惄是饑之意，非饑之狀，故傳言饑意，箋以爲思義，相接成也。《詩·小雅》惄焉如擣。無饑義，故箋但訓爲思。又《集韻》或作𩚮。《韓詩》作愵。《五音集韻》亦作𢞔。又作南。《梁𥳑文帝詩》南音悲南弄。上如字，下音惄。又《集韻》奴沃切，音傉。義同。

情：〔古文〕𢚏啨《唐韻》疾盈切《集韻》《韻會》《正韻》慈盈切，𠀤音晴。性之動也。从心靑聲。《董仲舒曰》人欲之謂情。《詩序》六情靜于中，百物盪于外。《白虎通》喜，怒，哀，樂，愛，惡，謂六情。《禮·禮運》何謂人情。喜，怒，哀，懼，愛，惡，欲。七者弗學而能。又情，實也。《論語》上好信，則民莫敢不用情。又叶慈良切，音牆。《韓愈·贈張籍詩》閉門讀書史，淸風𥦬戸凉。日念子來游，子豈知我情。《朱子曰》古人制字，先制得心字，性與情皆从心。性卽心之理，情卽心之用。

惆：《廣韻》《集韻》𠀤丑鳩切，音抽。《說文》失意也。从心周聲。《荀子·禮論篇》惆然不嗛。《註》惆然悵然也。又《韻會》𨻰留切，音儔義同。又《集韻》《韻會》𠀤羌幽切，音區懸悷也。又《集韻》《韻會》𠀤丑救切，音嘼。惆悵失志貌。又《集韻》卽就切《韻會》卽救切，𠀤音僦。悲也。

惇：〔古文〕𥫉《唐韻》《集韻》《韻會》《正韻》𠀤都昆切，音敦。《說文》厚也。本作𢤈。从心𦎧聲。今作惇。《書·舜典》惇德允元。《註》厚也。《禮·內則》皆有惇史。《註》史之孝厚者也，非官名也。又通作敦。《毛傳》厚也。《爾雅·釋詁》勉也。《疏》厚相勉也。又《廣韻》章倫切《集韻》《韻會》《正韻》朱倫切，𠀤音諄。《廣韻》心實也。又《集韻》《韻會》𠀤殊倫切，音純。亦厚也。《禮·樂記》樂者敦和。《註》作惇。音純。通作醇。《正字通》俗惇字。惇字所从享字上部類似𠅘髙𠅙，如𡦦字。

𢛇：《集韻》讎，古作𢛇。註詳言部十六畫。

惈：《廣韻》《集韻》《韻會》𠀤古火切。與果同。敢勇也。《倉頡篇》殺敵爲果。《孫炎曰》惈決之惈，今通作果。

㥇：《集韻》財干切，音殘。忮也。

惉：《集韻》處占切《韻會》《正韻》蚩占切，𠀤音襜。《說文》惉懘，煩聲也。《集韻》或作怗苫，亦書作㤐。俗作𢛈，非。《史記·樂書》五者不亂，則無惉懘之音。《樂記》作怗。

𢛈：《集韻》俗惉字。

㥈：《廣韻》徒協切《集韻》達協切，𠀤音牒。《集韻》安也。或作惵。

𢛉：《集韻》女恚切，音諉。思也。

𢛊：《字彙》與𢛉同。

惊：《集韻》呂張切，音良。悲也。又《集韻》力讓切，音諒。義同。或作悢𢝋。

㥉：《集韻》匹九切，音紑。小怒也。本作𢜳。或作㥉。

㥊：《廣韻》薄萌切《集韻》蒲萌切，𠀤音棚。㥊𢝁，好嗔貌。一曰怒貌。又《集韻》披耕切，音怦。同恲。忼慨也。

𢛋：《玉篇》籀文悁字。

惋：《廣韻》《集韻》《韻會》《正韻》𠀤烏貫切，音腕。《六書故》駭恨也。《集韻》驚歎也。

惌：《廣韻》《集韻》𠀤於袁切，音鴛。《廣韻》惌枉也。《集韻》讎也，恚也。本作怨。或作惌。又小孔貌。《周禮·冬官考工記函人》凡察革之道，視其鑽空，欲其惌也。《註》鑽孔以受線，欲其惌小無縫，則革堅難壞也。又《集韻》紆勿切，音鬱。心所鬱積也。本作慍。或作惌。亦省作宛。又《集韻》宛，古作惌。註詳宀部五畫。

㥋：《廣韻》《集韻》𠀤於希切，音衣。念痛聲也。又《集韻》隱豈切，音扆。義同。

惍：《玉篇》居吟切，音金。利也。

㥌：《廣韻》《集韻》《類篇》𠀤居六切，音匊。《玉篇》謹愼也。

惎：〔古文〕𢗏《唐韻》《集韻》《韻會》渠記切《正韻》奇記切，𠀤音忌。《說文》毒也。《左傳·定四年》管蔡啓商，惎閒王室。《註》周公攝政，管蔡同紂子祿父，毒害周室也。又《哀元年》少康爲仍牧正，惎澆能戒之。《註》毒澆之能，故備之也。又敎也。《左傳·宣十二年》晉人以廣隊不能進，楚人惎之脫扃，又惎之拔旆投衡。《張衡·西京賦》天啓其心，人惎之謀。或作㥍。亦作𢤵。

𢛌：《字彙》俗憁字。

㥍：《正字通》同惎。

𢛍：《篇海》陟里切，音徵。快也。

𢛎：《五音集韻》蒲結切，音蹩。醜氣也。

𢛏：《正字通》㤴字之譌。

𢛐：《正字通》同惵。

𢛑：《集韻》同怐。

𢛒：《玉篇》尺隴切，衝上聲。恐也。

惏：《唐韻》《集韻》《韻會》《正韻》𠀤盧含切，音嵐。《廣韻》貪也。从心林聲。《揚子·方言》河之北謂貪曰惏。又《集韻》犁針切，音淋。惏慄，寒也。又《集韻》盧感切，音覽。不謹也。卜人詐告吉凶也。

𢛓：《廣韻》力閒切，音斕。地名。出玉篇。◎按今玉篇失此字。

𢛔：《集韻》都籠切，音東。愚也。

惐：《集韻》乙六切，音郁。痛心也。又越逼切，音域。惻惐，傷痛也。又忽域切，音洫。心惑也。

惑：《廣韻》《正韻》戸國切《集韻》《韻會》穫北切。《說文》亂也。从心或聲。《廣韻》迷也。《增韻》疑也。又《諡法》滿志多窮曰惑。又熒惑，星名。又或作掝。《荀子·不苟篇》誰能以己之僬僬，受人之掝掝。亦通作或。《孟子》無或乎，王之不智也。《史記·賈誼服鳥賦》衆人或或。本作或，後加心以別之。

惒：《正字通》俗和字。

㥎：《集韻》𢤂字省文。

㥏：《唐韻》《集韻》《韻會》《正韻》𠀤他典切，音忝。慙也。《揚子·方言》荆揚靑齊之閒謂慙曰㥏。《左思·魏都賦》㥏墨而謝。

𢛕：《篇海》區鈞切，音囷。勞倦也。又巨運切，音郡。義同。

𢛖：《集韻》赫巷切，音贛。𢛖，憧志氣凌突也。

惓：《集韻》《韻會》𠀤逵員切，音權。《集韻》惓惓，謹也。又懇至也。《前漢·劉向傳》惓惓之義也。又通作卷。《前漢·賈捐之傳》敢昧死竭卷卷。又《集韻》逵眷切，音劵。罷也。《玉篇》悶也。與倦通。亦作𢛗𠉮。

㥐：《正字通》古文𢛪字之譌。〇按字彙沿五音集韻引老君𥓓，誤。

𢛗：《正字通》同倦。古作劵。與劵字別。

𢛘：《集韻》何交切，音爻。怯也。

𢛙：《正字通》𢞏字之譌。

惔：《唐韻》《集韻》《韻會》徒甘切《正韻》徒監切，𠀤音談。燔也。从心炎聲。《詩·小雅》憂心如惔。《鄭箋》惔，燔也。憂心如火灼爛之矣。又燎也。《詩·大雅》如惔如焚。《毛傳》惔，燎之也。又《集韻》他甘切《韻會》他酣切，𠀤音䑙。又《集韻》于廉切《韻會》余廉切《正韻》移廉切，𠀤音炎。義𠀤同。又通作炎。詩如惔。《韓詩》作炎。《後漢》引《詩》亦作炎。《註》炎言熱氣盛也。◎按惔止有燔燎之義，俗混澹淡憺三字者，非詩言憂心如惔，不過謂憂心之至，如火之炎耳，非謂惔字爲憂也。若以惔字爲憂，何以曰如惔乎。字書辭不達意，當以註疏爲正也。

㥑：《說文》長箋》與𢝊同。又《集韻》烏侯切，音謳。愁也。

𢛚：《正字通》同辱。

惕：〔古文〕惖《唐韻》《集韻》《韻會》《正韻》𠀤他歷切，音剔。《說文》敬也。从心易聲。又怵惕也。憂也，懼也。又《爾雅·釋訓》惕惕，愛也。郭註詩云，心焉惕惕。韓詩以爲悅人，故言愛也。又疾也。《吳語》一曰惕。《註》疾也。疾速之疾。又《說文》或作悐。《前漢·王商傳》無惕悐憂。《集韻》亦作𢡕𢞫。又叶汀藥切，音託。《揚子·太𤣥經》心惕惕，足金舄，不志溝壑，舄音削。考證：〔《爾雅·釋訓》惕惕，愛也。引詩陳風，心焉惕惕。韓詩以爲悅人，故言愛也。〕謹按此註文，誤爲經文。謹將引詩陳風四字改郭註詩云。

惖：《集韻》惕，古作惖。註見上。又《篇海》呼骨切，音忽。明也。

㥒：《集韻》此宰切，音采。《說文》姦也。又《玉篇》恨也。又急也。又倉來切。與猜同。

惗：《集韻》諾叶切，音捻。愛也。又暗聲憶也。又《五音集韻》蘇佃切，音線。義同。

㥓：《廣韻》去奇切《集韻》丘奇切，𠀤音𢼨。《玉篇》𢜩㥓，儉意也。又《廣韻》墟彼切，音綺。義同。

𢛛：《集韻》于放切，音旺。《揚子·方言》獪也。

惘：《廣韻》文兩切《集韻》《韻會》《正韻》文紡切，𠀤音網。《集韻》惘𢠵，失志貌。謂不稱適罔罔，然無知意。亦惶遽貌。《張衡·思𤣥賦》䰟𢠵惘而無疇。又通作罔。《前漢·司馬相如傳》敞罔靡徙。《註》失志也。

惙：《唐韻》陟劣切《集韻》《韻會》《正韻》株劣切，𠀤音綴。《說文》憂也。从心叕聲。《詩·召南》憂心惙惙。一曰意不定也。又《廣韻》疲也。又《集韻》《韻會》𠀤丑芮切，音啜。短氣貌。

惚：《廣韻》《集韻》《韻會》《正韻》𠀤呼骨切，音忽。怳惚，微妙不測貌。又心志𢠳惘也。《老子·道德經》惟恍惟惚。又通作曶。《揚子·法言》神心惚怳。《傳》作曶怳。亦通作芴。《莊子·至樂篇》芒乎芴乎。《註》與惚同。又通作忽。《史記·司馬相如傳》芒芒恍忽。《漢書·音義》慌忽，眼亂似有無也。又叶盧屈切《枚乗·七發》恍兮惚兮，聊兮慄兮，混汨汨兮。汨mì，莫筆切。

惛：《唐韻》《集韻》《韻會》《正韻》𠀤呼昆切，音昏。《說文》不憭也。从心昏聲。《廣韻》不明了也。《正韻》心不明也。《集韻》或作怋忯。又《集韻》弭盡切，音泯。昏意也。《莊子·知北遊》惛然若亡而存。郭象讀。又《集韻》虎本切《韻會》虛本切，𠀤音𪑕。《韻會小補》惛懣，忽疾貌。又《廣韻》呼悶切《集韻》《韻會》《正韻》呼困切，𠀤音焝。《廣韻》迷忘也。《禮·曲禮》八十九十曰耄。《註》耄，惛忘也。《管子·四時篇》五漫漫，六惛惛，孰知之哉。又《集韻》《韻會》𠀤莫困切。與悶同。《說文》懣也。或作惛。◎按惽惛古書錯見，大扺皆通。

㥔：《集韻》余六切，音育。心動也。

惜：《唐韻》《集韻》《韻會》《正韻》𠀤思積切，音昔。《說文》痛也。从心昔聲。《廣韻》悋也。《增韻》憐也，愛也。一曰貪也。又叶息約切，音削。《曹植·贈丁儀詩》思慕延陵子，寶劒非所惜。子其寧爾心，親交義不薄。

惝：與𢠵。《玉篇》惝怳，失意不悅貌。《莊子·則同陽篇》客出，而君惝然若有亡也。

𢛜：《五音集韻》奴計切，音泥。心柔密也。

𢛝：《篇海》音姦。◎按篇海因𢙶字而譌，六書無此字。凡字不見經史者，多傳寫之誤。

惞：《集韻》許斤切，音忻。喜也。亦作欣訢。

𢛞：《集韻》蘗佳切，音䠋。𢛞怐，自容人也。

惟：〔古文〕𢛧《唐韻》以追切《集韻》《韻會》夷隹切，𠀤音維。《說文》凡思也。从心隹聲。《玉篇》有也，爲也，謀也，伊也。又語辭也。《毛晃曰》有是惟之惟，書濟河惟兗州之類。有思惟之惟，書視遠惟明，詩載謀載惟之類。有惟獨之惟。書惟王不邇聲色之類。又姓。又《正韻》無非切，音微。義同。◎按《說文》从心隹聲，則梁韻弋隹切，唐韻以追切，宋韻夷隹切，𠀤切喩母也。獨正韻竟作無非切，則切微母矣。

惠：〔古文〕𦻇𢡘𢞯①《唐韻》《集韻》《正韻》胡桂切《韻會》胡計切，𠀤音慧。《說文》仁也。《書·臯陶謨》安民則惠。《蔡沈註》惠，仁之愛也。又恩也。《書·蔡仲之命》惟惠之懷。又《爾雅·釋言》順也。《書·舜典》亮采惠疇。《詩·邶風》惠然肯來。《毛傳》時有順心也。又《增韻》賜也。《禮·月令》行慶施惠。又賚也。《書·無逸》惠鮮鰥寡。《註》惠鮮者，賚予賙給之，使有生意也。又飾也。《山海經》祠用圭璧之五，五采惠之。《註》惠猶飾也。又三隅矛。《書·顧命》二人雀弁執惠。又《諡法》柔質慈民曰惠。又州名。隋順州，宋改惠州。又姓。出琅邪周惠王之後，梁有惠施。又通作慧。《後漢·孔融傳》將不早惠乎。《註》惠作慧。《說文》从心从叀。《徐鍇曰》爲惠者，心專也。會意。①字从匚从自。

𢛟：《集韻》衣駕切，音亞。心鬱也。

惡：〔古文〕亞《唐韻》烏各切《集韻》《韻會》遏鄂切《正韻》遏各切，𠀤音堊。《廣韻》不善也。从心亞聲。《通論》有心而惡謂之惡，無心而惡謂之過。又醜陋也。《書·洪範》六極，五曰惡。《傳》醜陋也。《五行傳》貌不恭之罰也。又瑕也。《周禮·冬官考工記築氏》敝盡而無惡。《註》雖至敝盡，無瑕惡也。又粗也。《史記·項羽本紀》以惡食食項王使者。謂粗飯也。又年凶曰歲惡。又器物不良曰苦惡。又糞穢也。《前漢·昌邑王傳》如是靑蠅惡矣。《師古曰》惡卽矢也。越王句踐爲吳王嘗惡。又多所不可曰性惡。《後漢·華陀傳》爲人性惡難得意。又《廣韻》烏路切《集韻》《韻會》《正韻》烏故切，𠀤汙去聲。憎也，疾也。《左傳·隱三年》周鄭交惡。《註》兩相疾惡也。又忌也。《禮·王制》奉諱惡。《註》奉謂進也，諱謂先生之名，惡謂子卯忌日，謂奉進於王，以所諱所惡也。又恥也。《孟子》羞惡之心。又《廣韻》哀都切《集韻》《正韻》汪胡切《韻會》汪烏切，𠀤音汙。安也，何也。《論語》惡乎成名。《孟子》居惡在。又歎辭。《孟子》惡，是何言也。又與滹同。《禮·禮器》晉人將有事于河，必先有事于惡池。《古今字考》惡同滹，池同沱，卽滹沱河也。古但作亞，加心作惡。加言作䛩，𠀤轉註。因各轉聲成亞，惡，䛩三文。《集韻》䛩卽惡也。

惢：《廣韻》蘇果切《集韻》損果切，𠀤音瑣。《說文》心疑也。从三心。又《廣韻》才棰切《集韻》聚繠切，𠀤音䅜。義同。又《精蘊》如累切《正譌》乳棰切。華惢也。从三心。象形。別作蕤繠，通。俗作蘂蕊𧄜，𠀤非。又祀名。《管子·輕重篇》秋至禾熟，天子祀大惢。又《廣韻》𡛷宜切《集韻》津垂切，𠀤音厜。《廣韻》善也。

𢛠：《正字通》俗𢜭字。

𢛡：《正字通》俗𢝌字。

惣：《集韻》作弄切，音總。倥傯也。亦作愡。

𢛢：《集韻》恆，古作𢛢。註詳六畫。

𢛣：《集韻》與滅同。詳滅字註。

𢛤：《集韻》悟，古作𢛤。註詳七畫。

𢛥：《篇海》胥兹切，音思。厚也。

𢛦：《篇海》於謹切，音隱。疾人憂也。

惤：《篇海》經天切，音堅。布名。又《字彙補》漢縣名。屬東萊郡。見漢志。

𢛧：《字彙補》古文惟字。註詳本畫。

𢛨：《字彙補》依倨切，音淤。《永嘉集《說文》順情則嬉怡生愛，違意則𢛨𢥃懷嗔。

𢛩：《說文》長箋》同悶。註詳本畫。

𢛪：《集韻》怨，古作𢛪。註詳五畫。

𢛫：《字彙補》與惡同。見漢𥓓。

𢛬：《字彙補》與密同。

㥕：《字彙補》古文憐字。《石鼓文》吳人㥕忮。餘詳十二畫。

𢛭：《集韻》愛，古作𢛭。註詳九畫。

𢛮：《字彙補》力其切，音離。憂也。

㥚：《廣韻》羊朱切《集韻》《韻會》容朱切《正韻》雲俱切，𠀤音兪。憂也。又《廣韻》以主切《集韻》《韻會》勇主切，𠀤音窳。懼也。又《正韻》偶許切，音語。義同。〇按以字，勇字皆喩母。偶字則入疑母。正韻悉用雅音。凡疑母字皆入喩母。然此㥚字平聲之切則用喩母。而上聲之切又用疑母矣。

㥛：《廣韻》紀力切《集韻》《韻會》訖力切，𠀤音極。《說文》疾也。从心及聲。一曰謹重貌。《廣韻》急性相背也。《列子·力命篇》𧮈㥛凌誶。《釋文》㥛，吃也。又《集韻》克革切。與諽同。飾也，謹也。《博雅》愛也。

惰：〔古文〕𢢠𢞑《唐韻》徒果切《集韻》《韻會》杜果切，𠀤音垜。《說文》不敬也。本作憜，从心隋聲。或作惰。《玉篇》怠也，易也。《禮·曲禮》臨祭不惰。《註》爲無神也。《左傳·成十三年》今成子惰。《註》惰則失中和之氣。又《正韻》吐火切，音妥。義同。又《廣韻》《集韻》《韻會》徒臥切《正韻》杜臥切，𠀤音䝐。懈也，怠也。《增韻》不恭也。《書·益稷》股肱惰哉。《註》懈怠緩，慢也。《左傳·僖十一年》受玉惰。《正義》執玉𤰞，替其質也。《禮·玉藻》惰游之士。《註》惰游，罷民也。𠀤去聲。又通作媠。《前漢·谷永傳》車馬媠游之具。《兩龔傳》媠嫚無狀。亦作憜。《韋元成詩戒》供事靡憜。亦作墯。《後漢·單超傳》徐臥虎唐兩墯。《註》持兩端也。又《集韻》徒禾切，音駝。《禮·曲禮》言不惰。《註》惰，訛不正之言。一讀徒禾反，一讀徒臥反。◎按徒字杜字皆定母，而吐字則入透母矣。《正韻》惰字上聲切透母，而去聲又切定母，不如《廣韻》《集韻》《韻會》上去兩聲之協於一也。

惱：《廣韻》奴皓切《集韻》《韻會》《正韻》乃老切，𠀤音腦。《說文》有所恨也。本作㛴。从女，𡿺省聲。今作惱。《廣韻》懊惱也。《增韻》事物撓心也。《集韻》或作𡜪𡡟，亦作憹。晉隆安初有懊憹歌，俗閒訛謠之曲。

惲：《唐韻》於粉切《韻會》《正韻》委粉切，𠀤音薀。《說文》重厚也。从心軍聲。又《廣韻》謀也，議也。又姓。又《集韻》巨隕切，音窘。義同。

想：《廣韻》《正韻》悉兩切《集韻》《韻會》寫兩切，𠀤音鯗。《說文》冀思也。註希冀而思之也。《後漢·王霸傳》夢想賢士。《晉書·謝安傳》悠然遐想。又《增韻》意之也。物未至而意之也。又《周禮·春官》眡祲掌十輝之灋，以觀妖祥，辨吉凶。十曰想。《註》鄭司農云：想者，輝光也。鄭康成曰：想雜氣有所似，可形想也。《六書精薀》心有所欲而思也。字意从心从相，言有所著也。

惴：《唐韻》《集韻》《韻會》《正韻》之瑞切《廣韻》之睡切，𠀤音𦥻。《說文》憂懼也，从心耑聲。《詩·秦風》惴惴其慄。又《集韻》古賣切，音卦。性多阻礙也。又叶諸延切，音專。《太公·金匱》黃帝居人上，惴惴如臨深淵。惴惴爲句。與淵叶。

㥜：《廣韻》《集韻》《韻會》𠀤于貴切，音胃。《廣韻》怫㥜，心不安也。又《博雅》忼慨也。

惵：《廣韻》徒協切《集韻》達協切，𠀤音牒。《廣韻》思懼貌。《後漢·竇后紀》宮房惵息。又惵惵，危懼也。《後漢·寒朗傳贊》惵惵楚黎。又《集韻》託協切，音帖。靜也。本作怗。或从枼。又《集韻》虛涉切，音偞。懼貌。本作歙。或作惵。又《正韻》丁協切，音喋。義同。◎按廣韻，集韻，俱切定母，透母，而正韻獨切端母，然以从心枼聲求之，當是定透二母爲親也。

𢜨：《集韻》私列切，音泄。《玉篇》不安貌。

𢜩：《廣韻》《集韻》𠀤丘廉切，音謙。𢜩㥓，意不安也。又《集韻》湛咸切。又上聲。《廣韻》苦減切《集韻》口減切，𠀤音槏。義𠀤同。

惶：《唐韻》《集韻》《韻會》《正韻》𠀤胡光切，音皇。《說文》恐也。从心皇聲。《後漢·杜詩傳》蕭廣縱暴，百姓惶擾。又《集韻》雨方切，音王。義同。《說文》長箋》皇訓大，故从皇。通借用皇。漢書皇恐譌作主臣，艸書皇字之誤。

惷：《廣韻》《集韻》《韻會》𠀤尺尹切，音蠢。《說文》亂也。从心春聲。通作蠢。《左傳·昭二十四年》鄭子太叔曰：今王室實惷惷焉。《註》惷惷，動擾貌。今俗本作蠢。◎按周禮司刺，三赦曰惷愚。惷字乃丑江，丑用二切，謂生而癡騃，與不識異義者，在三赦之內也。與憃字不同。字彙引周禮惷愚於此惷字之下，誤。憃，chōnɡ，愚也。

惸：《廣韻》《正韻》渠營切《集韻》《韻會》葵營切，𠀤音瓊。憂也。《詩·小雅》憂心惸惸。《傳》惸惸，憂意。又獨也。《詩·小雅》哀此惸獨。《箋》惸，獨也。《疏》單獨之民，窮而無告也。又《周禮·秋官·大司𡨥》凡遠近惸獨，老幼之欲有復於上。《鄭註》無兄弟曰惸。又《書·洪範》無虐惸獨。《註》惸單無兄弟也。又與焭同。《詩·箋小註》惸本作焭。《後漢·東平王傳》俾屛余一人，夙夜焭焭。又作㷀。《孟子·引小雅正月詩》作哀此㷀獨。《集韻》又作𢗋憌。◎按惸訓憂，𡞦訓獨，近日字書多分。然經書於惸字訓憂又訓獨。蓋憂從獨生，而𡞦惸焭㷀等經傳錯引互見，大抵皆通。考證：〔《周禮·秋官·大司宼》凡遠近惸獨，老幼之欲。《註》〕謹按所引經句未全，謹照原文之欲下增有復於上四字。註上增鄭字。省下無子孫曰獨五字。

惹：《唐韻》人者切《集韻》《韻會》《正韻》爾者成，𠀤音喏。《說文》亂也。从心若聲。《增韻》引著也。又《韻會》詭也，䛳也，絓也。又《廣韻》而灼切《集韻》日灼切，𠀤音弱。《廣雅》挐也。一曰綽惹，不定貌。或作𢜪。

𢜪：〔古文〕𢢟《集韻》《類篇》𠀤匿各切，音諾。心然也。又《集韻》惹或作𢜪。註詳上。

惺：《廣韻》《集韻》《韻會》桑經切《正韻》先靑切，𠀤音星。《字林》悟也。《廣韻》惺憁，了慧也。又《增韻》靜也。又《廣韻》《集韻》《正韻》𠀤息井切，音省。與𢜫同。又《集韻》《韻會》𠀤銑挺切，音醒。亦悟也。又靜中不昧曰惺。星夜明，故从星。

惻：〔古文〕𢝔《唐韻》《正韻》初力切《集韻》《韻會》察色切，𠀤音測。《說文》痛也。从心則聲。《廣韻》愴也。《易·井卦》井渫不食，爲我心惻。《揚子·太𤣥經》翕繳惻惻。

𢜫：《廣韻》《集韻》𠀤息井切，音省。悟也。或从星。

惼：《廣韻》方典切《集韻》《正韻》補典切《韻會》俾緬切，𠀤音扁。《爾雅·釋言》急也。《集韻》愝惼，性狹也。《莊子·山木篇》有虛船來觸舟，雖有惼心之人不怒。又通作褊。《詩·魏風》維是褊心。

𢜬：《廣韻》徒落切《集韻》《韻會》《正韻》達各切，𠀤音鐸。忖𢜬也。與度同。

𢜭：《集韻》極虐切，音噱。《說文》勞也。又《廣韻》几劇切《集韻》訖逆切，𠀤音戟。疲也。又《集韻》乞逆切，音𨻶。義同。又《廣韻》奇逆切《集韻》竭戟切，𠀤音劇。《揚子·方言》𠉮也。本作𠌢。或作𠊬。俗作𢜭𧮭。《正字通》一作〈卻下心〉。

惽：《集韻》呼昆切，音昏。不憭也。《孟子》齊宣王曰：吾惽。又《集韻》謨奔切，音門。義同。又《集韻》䁕見切，音麫。本作湣。或作惽。亦省作泯。泫湣，混合也。又莫困切。與悶同。《後漢·張衡應閒文》不見是而不惽。《註》猶悶也。没與惛同。

𢜮：《廣韻》文甫切《集韻》罔甫切，𠀤音武。《說文》撫也。从心某聲。又《爾雅·釋詁》愛也。《註》𢜮，韓鄭語。《疏》韓鄭曰憮，與𢜮義同。又《廣韻》莫補切《集韻》滿補切，𠀤音姥。又平聲。《廣韻》武夫切《集韻》微夫切，𠀤音無。義𠀤同。

𢜯：《集韻》謨古作𢜯。《書·臯陶謨》古作咎繇𢜯。餘詳言部十一畫。◎按字彙謂同謀。誤。

𢜰：《集韻》與㤿同。

惾：《集韻》祖叢切，音騣。刻賊不通也。又先奏切，音漱。困惾，氣臭，熏鼻不通也。《莊子·天地篇》五臭熏鼻，困惾中顙。《註》困惾，衝逆人也。

㥝：《集韻》彌兗切，音沔。《說文》厲也。从心弭聲。一曰止也。又《廣韻》綿婢切《集韻》母婢切，𠀤音弭。義同。亦作〈弭下心〉。

𢜱：《集韻》七入切，音緝。心不止貌。《元結詩》心騷𢜱兮意惶懷。◎按心不止，字彙譌爲不正。

惿：《集韻》田黎切，音提。惿𢠹，心怯也。又上紙切，音是。審也。亦作諟。

𢜲：《正字通》俗拏字。

愀：《廣韻》親小切《集韻》《韻會》《正韻》七小切，𠀤音悄。《集韻》容色變也。《禮·哀公問》愀然作色。《列子·仲尼篇》愀然有閒。《蘇軾·赤壁賦》愀然正襟危坐。皆讀七小切，與悄通。又謹也。《揚子·法言》愀如也。《註》愀然謹也。又《集韻》子小切，音剿。又《集韻》子了切，音㵞。又《集韻》《韻會》𠀤在久切，音湫。又《集韻》《韻會》𠀤子酉切，音酒。義𠀤同。又《集韻》千遙切，音鐰。亦色變也。《莊子·讓王篇》愀然變容。郭象讀。又《集韻》雌由切，音秋。又《類篇》字秋切，音酋。義𠀤同。又七救切，音近僦。蕭條貌。《後漢·馬融·廣成頌》原野𡻪愀。

愁：《唐韻》士尤切《集韻》《韻會》《正韻》鋤尤切，𠀤音㵞。《說文》憂也。从心秋聲。《廣韻》悲也。《增韻》慮也。又《正韻》卽由切，音揫。《禮·鄕飮酒義》秋心爲言愁也。《註》愁讀爲揫。又《集韻》將由切。與楢同。《說文》楢，聚也。或作愁。又《集韻》財勞切，音曹。揚雄有畔牢愁。又叶士交切，音巢。《道藏歌》椿齡會足衰，劫往豈足遼。虛刀揮至空，鄙滯五神愁。或書作𢝲。

𢜳：《廣韻》尺制切，音掣。《說文》小怒也。从心壴聲。

㥞：《說文》徐醉切。深也。从心㒸聲。又《廣韻》《集韻》𠀤雖遂切，音粹。義同。〇按《說文》切邪母，玉篇以下皆切心母，以諧聲求之，終是邪母爲親也。

㥟：《唐韻》《集韻》𠀤戸佳切，音膎。《說文》怨恨也。又《集韻》黃圭切，音攜。心不平也。

愂：《類篇》同悖。詳悖字註。本作𢠜。

愃：《唐韻》況晚切《集韻》火遠切，𠀤音烜。《說文》寬嫺心腹貌。从心宣聲。《詩·衞風》赫兮愃兮。又《廣韻》須緣切《集韻》荀緣切，𠀤音宣。《廣韻》吳人語，快也。《通雅》快謂之愃。又《集韻》許元切，音暄。義同。

愄：《集韻》烏回切，音煨中善也。

𢜴：《集韻》胡溝切，音侯。𢜵慀，怒貌。

𢜵：《正字通》俗𢜴字。

𢜶：《集韻》先到切，音燥。《玉篇》快性也。

𢜷：《集韻》乃歷切。同惄。《說文》憂也。本作愵，亦書作𢞔。

𢜸：《集韻》奴刀切，音猱。劣也。或作𢥝。

愅：《集韻》各核切。與諽同。《說文》从言，或从心。飾也。一曰謹也，更也。《荀子·禮論篇》愅詭。《註》變異感動之容。又克革切，音礊。義同。

𢜹：《集韻》古達切，音葛。賽也。

愆：〔古文〕𠐨《廣韻》去乾切《集韻》丘虔切《正韻》苦堅切，𠀤音騫。《說文》過也。《增韻》差𤕤也。又罪也，失也。《書·伊訓》惟兹三風十愆。《註》過也。又惡疾曰愆。《左傳·昭二十六年》王愆于厥身。又叶起巾切，音䵖。《詩·小雅》我孔熯矣，式禮莫愆。工祝致告，徂賚孝孫。《韓愈·祭兄文》其不有年，以補我愆。叶上墳恩原奔。又叶起淺切，音遣。《詩·小雅》伐木于阪。釃酒有衍。籩豆有踐，兄弟無遠。民之失德，乾餱以愆。《揚子·太𤣥經》井無幹，水直衍，匪溪匪谷，終於愆。或作諐。亦作𨓲。《說文》《集韻》又作㥶。籀作𢝐。

愇：《廣韻》于鬼切《集韻》羽鬼切，𠀤音偉。恨也。《班固·幽通賦》豈不餘身之足殉，愇世業之可懷。通作韙。

㥠：《廣韻》相居切《集韻》新於切，𠀤音胥。智也。又《廣韻》息呂切《集韻》寫與切，𠀤音醑。義同。

愈：《廣韻》以主切《集韻》《韻會》勇主切，𠀤音庾。《玉篇》勝也。《廣韻》賢也。《增韻》過也。《孟子》丹之治水也，愈於禹。又進也，益也。《詩·小雅》憂心愈愈。《蘇氏曰》愈愈，益甚之意。又差也。《左傳·昭二十年》相從爲愈。《註》愈，差也。《正義》病差謂之愈。又《正韻》偶許切。義同。又《集韻》容朱切《韻會》羊朱切《正韻》雲俱切，𠀤音于。《老子·道德經》動而愈出。《音義》羊主反，又羊朱反。又通作兪。《吳語》越閒兪章。《荀子·仲尼篇》兪務而俞遠。𠀤讀作愈。《前漢·禮志》兪甚亡益。亦通作瘉。《晉語》東方之士孰爲瘉。《註》賢也。又《前漢·藝文志》不猶瘉於野乎。又與愉通。《荀子·正論篇》天子者，勢至重而形至怢，心至愈而志無所詘。《註》愈，讀爲愉。◎按廣韻，集韻，韻會，上聲俱切喩母，而正韻獨切疑母，蓋北音以疑爲喩，故又以喩爲疑也。然於平聲又切喩母，則其不安於疑母可知矣。

愉：《唐韻》羊朱切《集韻》《韻會》容朱切《正韻》雲俱切，𠀤音腴。从心兪聲。《玉篇》悅也，顏色樂也。《禮·祭義》必有愉色。《論語》愉愉如也。《註》愉愉，和悅之貌。又《爾雅·釋詁》樂也。《詩·唐風》他人是愉。《註》安閒之樂也。又《爾雅·釋詁》服也。《註》謂喜樂而服從也。又懌也。《前漢·安世房中歌》高賢愉愉民所懷。《註》愉愉，懌也。《集韻》或作婾。又與愈通。詳愈字註。又《集韻》《韻會》𠀤他侯切，音偸。《周禮·地官·大司徒》以俗敎安，則民不愉。《註》愉，音偸，謂朝不謀夕也。《疏》偸，苟且也。又勇主切，音窳。《爾雅·釋詁》勞也。《註》含或作窳。《疏》愉，懶也。郭璞曰：勞苦者多懶愉也。又叶員丘切，音尤。《張衡·東京賦》敬愼威儀，示民不偸。我有嘉賔，其樂愉愉。◎按《說文》愉訓薄援，恌爲愉，皆不合經解。考證：〔《周禮·地官·大司徒》以俗敎民，則民不愉。〕謹照原文敎民改敎安。

𢜺：《正字通》同哀。

𢜻：《集韻》尺拯切。𢜻𢜼，愚貌。

𢜼：《集韻》丑拯切，音庱。義見上（𢜻字）註。

𢜽：《廣韻》渠追切《集韻》渠惟切，𠀤音葵。《揚子·方言》悸也。又《集韻》巨龜切，音馗。義同。又《廣韻》求癸切《集韻》巨癸切，𠀤音揆。𢜽𢜽，悚悸也。又《集韻》其季切。與悸同。心動也。

㥡：《集韻》丑吏切，音呬。心不安也。

𢜾：《正字通》同悈。

㥢：《廣韻》《集韻》𠀤字秋切，音酋。《博雅》㥢鉗，惡也。一曰傲也。或从猷。又《集韻》將由切，音啾。《玉篇》慮也。

𢜿：《集韻》居迓切，音嫁。心不安也。

𢝀：《五音篇海》度骨切，音突。𢝀𢢒，慙也。

𢝁：《廣韻》《集韻》𠀤呼宏切，音轟。㥊𢝁，好嗔貌。

㥣：《等韻》胡桂切，音慧。明也。

愊：《唐韻》芳逼切《集韻》《韻會》拍逼切，𠀤音堛。誠志也。《前漢·劉向傳》發憤悃愊。又《集韻》弼力切，音逼。鬱結也。《後漢·馮衍顯志賦》心愊意而紛紜。

愋：《廣韻》況袁切。《集韻》許元切，𠀤音暄。《玉篇》恨也，忘也。又《集韻》于元切，音袁。《揚子·方言》愋諒，智也。通作諼。

愌：《集韻》胡玩切，音換。怑愌，不順也。又呼玩切，音喚。義同。

愍：〔古文〕㥸《唐韻》眉殞切《集韻》《韻會》美隕切，𠀤音閔。《說文》痛也。从心敃聲。《廣韻》悲也，憐也。《增韻》恤也，傷也。《左傳·昭元年》吾代二子愍矣。又《諡法》在國遭憂曰愍，在國逢囏曰愍，禍亂方作曰愍，使民悲傷曰愍。又《集韻》或作緡。又通作閔。《春秋》魯閔公。《史記》《漢書》作愍。亦省作𢚓。《後漢·蓋寬饒傳》𢚓傷寬饒，忠直憂國。又《集韻》忙覲切，音近悶。强也。《鄭康成曰》民不愍作勞。又《集韻》敷文切，音芬。心亂也。《正字通》趙宦光謂愍不與閔通，太泥。

愎：《廣韻》蒲逼切《集韻》《韻會》弼力切，𠀤音煏。《玉篇》很也。《廣韻》戾也。剛愎自用也。《左傳·僖十五年》愎諫違卜。

意：《唐韻》《集韻》《韻會》於記切《正韻》於戲切，𠀤音䔬。志之發也。《禮·大學疏》總包萬慮謂之心，爲情所意念謂之意。《禮運》非意之也。《註》意，心所無慮也。《疏》謂於無形之處，用心思慮也。無慮，卽慮無也。又與抑通。《徐鍇曰》見之於外曰意。意，猶抑也。舍其言，欲出而抑之。《大戴禮》武王問黃帝，顓頊之道存乎，意亦忽不可得見歟。意猶抑。《論語》抑與之歟。《漢石經》作意，抑猶意，古通用也。又《轉注古音》於宜切，音醫。《前漢·韓信傳》意嗚猝嗟。又叶乙力切，音億。《秦之罘刻石文》大矣哉。宇縣之中，承順聖意。羣臣頌功，請刻於石，表垂乎常式。又與臆通。《賈誼·服賦》請對以意。《史記》作臆。《師古曰》叶韻音億。《魏校曰》从心从音。意不可見而象，因言以會意也。

𢝂：《集韻》徒沃切，音毒。憧也。

𢝃：㛳字之譌。◎按集韻類篇，㛳字征例切，音制。病子在娠謂之㛳。集韻十三祭內有㛳字，廣韻有𢝃字，無㛳字，疑是廣韻之譌。

𢝄：俗𢝅字。

愐：《廣韻》《集韻》𠀤彌兗切，音湎。《說文》勉也。《廣韻》思也。

𢝅：《集韻》何加切，音遐。《玉篇》㦄𢝅，難語也。

𢝆：《唐韻》直隴切《集韻》柱勇切，𠀤音重。《說文》遲也。又《集韻》儲用切，重去聲義同。又《轉注古音》徒弄切。與慟通。見漢郭仲奇𥓓。

愑：《集韻》同悀。

𢝇：《廣韻》虎伯切《集韻》霍虢切，𠀤音剨。心驚也。

𢝈：《集韻》持中切，音蟲。憂也。

𢝉：《集韻》德盍切，音答。心恐也。

㥤：俗矜字。

愒：《廣韻》《集韻》《韻會》𠀤去例切，音𡳅。《說文》息也。从心曷聲。《詩·小雅》不尚愒焉。《大雅》汔可小愒。《傳》皆訓息也。又《集韻》或作偈。《揚雄·甘泉賦》度山巒兮偈棠梨。《師古註》偈，讀作愒。又《廣韻》苦蓋切《集韻》《韻會》《正韻》丘蓋切，𠀤音磕。《廣韻》貪也。《左傳·昭元年》忨歲而愒日。《註》忨，愒，皆貪也。又急也。《春秋·隱三年》葬宋繆公。《廣韻》引《公羊傳》不及時而葬曰愒。愒，急也。今本作渴。又《集韻》可亥切，音愷。義同。又《集韻》許葛切，音𠿒。相恐怯也。或作曷。通作偈。又《廣韻》丘謁切《集韻》《韻會》丘傑切，𠀤音朅。《廣韻》息也。本作愒。破體作①，遂譌成②，再譌成③憇④𢡲憩。①从日从匃从心。②从白从甘。③从自从甘从心。④字作𣆆下心。𢡲字原作甛下心。考證：〔《公羊傳》不及時而日愒葬也。《註》急也。或作渴，又作幆〕謹按今本公羊傳作渴，惟廣韻引公羊作愒。謹改爲廣韻引公羊傳不及時而葬曰愒。愒，急也。今本作渴。

𢝊：《唐韻》《集韻》𠀤於求切，音優。《說文》愁也。人愁則形於顏面，故从心从頁，會意。或作懮。通作憂。

愓：《唐韻》徒朗切《集韻》《韻會》待朗切《正韻》徒黨切，𠀤音蕩。《說文》放也。《荀子·榮辱篇》愓悍憍暴。又《集韻》《韻會》大浪切《正韻》徒浪切，𠀤音宕。義同。又《集韻》《韻會》《正韻》𠀤尸羊切，音商。直疾貌。《禮·玉藻》行容愓愓。又《集韻》余章切，音羊。《揚子·方言》婬愓，游也。《山海經》符愓之山。从心从昜。昜音陽，與从易不同。

愔：《廣韻》挹淫切《集韻》《韻會》伊淫切《正韻》於禽切，𠀤音馨。愔愔，安和貌。《左傳·昭十二年祈招詩》祈招之愔愔。又深靜貌。《嵆康·琴賦》愔愔琴德。又《古今字考》烏含切，讀如諒闇之闇。默也。唐昭宗謂杜讓能曰：朕不欲愔愔度日。言不欲默默也。《正字通》改音益，誤。

𢝋：《正字通》同悢。

愕：《廣韻》五各切《集韻》《韻會》《正韻》逆各切，𠀤音諤。錯愕，倉卒驚遽貌。又阻礙，不依順也。又《集韻》《韻會》《正韻》𠀤五故切，音誤。義同，本作㦍。

愖：《廣韻》氏任切《集韻》時任切，𠀤與諶同。《爾雅·釋詁》信也。《廣韻》誠也。又斟愖，遲疑也。《後漢·馮衍顯志賦》意斟愖而不澹。又《集韻》都含切，音耽。與媅同。《說文》樂也。或从冘，亦書作湛。又《集韻》知鴆切，音揕。癡也。又《集韻》火禁切，音䜗。愖愖，心不正也。

𢝌：《集韻》莫報切，音冒。貪也。俗作𢛡。

愗：《廣韻》《集韻》𠀤莫𠋫切，音茂。怐愗，愚貌。餘詳怐字註。亦與瞀𧶝通，亦書作𢝽。

愘：《集韻》丘架切，音髂。愘㤉，多伏計也。又《集韻》丘加切，音䶗。㤍㤉，伏態。或从客。

愙：《正字通》同恪，亦書作㤩。

㥥：《集韻》元俱切，音愚。《說文》懽也。从心禺聲。琅邪朱虛有㥥亭。

愚：《唐韻》麌俱切《集韻》《韻會》元俱切《正韻》牛俱切，𠀤音虞。戇也，闇也，蒙也，昧也，蠢也，鈍也，愗也，滯也，固也，蔽也，冥也。一曰愚之言寓也，無所爲，若寄寓然。《荀子·修身篇》非是是非之謂愚。又《山海經》天愚，神名。居苦山東堵山。又姓。又叶魚侯切，音吽。《華竅自責文》聖恩雨注，哀棄其尤。猥命草對，潤被下愚。从心从禺。禺，猴屬，獸之愚者。

愛：〔古文〕𤔤𢟪𢛭《唐韻》烏代切《集韻》《韻會》於代切《正韻》於蓋切，𠀤同㤅。仁之發也。从心旡聲。又親也，恩也，惠也，憐也，寵也，好樂也，吝惜也，慕也，隱也。又《孝經·諫諍章疏》愛者，奉上之通稱。又《諡法》嗇於賜與曰愛。又姓。宋刺史愛申。又叶烏胃切，音穢。《詩·小雅》心乎愛矣，遐不謂矣。《楚辭·九章》世溷濁莫吾知，人心不可謂兮。知死不可讓，願勿愛兮。《袁宏·名臣贊》滄海橫流，玉石同碎。達人兼善，廢已存愛。《謝瞻·答靈運詩》尋塗塗旣睽，卽理理已對。絲路有恆悲，矧乃所在愛。小篆作㤅。

㥦：《唐韻》苦叶切《韻會》乞協切，𠀤音篋。《說文》快也。《應劭曰》志滿也。《前漢·文帝紀》天下人民，未有㥦志。又《集韻》《類篇》𠀤詰叶切，音頰。義同。从心匧聲，亦書作愜。

愜：同㥦。見上（㥦字）註。

愝：《集韻》隱幰切，音匽。愝惼，性狹也。又於殄切，音宴。義同。

愞：《廣韻》而兗切《集韻》乳兗切，𠀤音軟。弱也。或作懦愞𢘎。又《集韻》乳尹切，音蝡。又《玉篇》《廣韻》《集韻》𠀤奴亂切，音燸。義𠀤同。又《集韻》奴臥切，音糯。怯也。《前漢·武帝紀》天漢二年，太守以畏愞棄市。

感：〔古文〕𢦡《唐韻》《集韻》《韻會》𠀤古禫切，甘上聲。《廣韻》動也。从心咸聲。《增韻》格也，觸也。《易·咸卦》天地感而萬物化生，聖人感人心而天下和平。又《字彙補》戸坎切。與撼通。《詩·召南》無感我帨兮。又《集韻》《正韻》𠀤胡紺切。與憾通。恨也。《左傳·昭十一年》唯蔡於感。咸有感義，故感字从咸。

㥧：《集韻》順古作㥧。註詳頁部三畫。

愠：《唐韻》《正韻》於問切《集韻》《韻會》紆問切，𠀤音蕰。《說文》怒也。本作慍。《廣韻》恚也。《倉頡篇》恨也。《詩·邶風》愠于羣小。又《集韻》委隕切《韻會》委粉切，𠀤音惲。心所蕰積也。又或作蘊。《詩·檜風》我心蘊結兮。又《集韻》鄔本切《韻會》烏本切，𠀤音穩。愠愉，煩憒也。亦作菀。《詩·小雅》我心菀結。《註》徐音於阮反。又《集韻》紆勿切，音鬱。心所鬱積也。或作惌，省作宛。《史記·倉公傳》宛篤不發。又叶於云切，音煴。《虞舜南風歌》南風之薰兮，可以解吾民之愠兮。昷心爲愠，含怒意。或解含悶，非。

愡：《字彙》俗憁字。

愢：《廣韻》蘇來切《集韻》桑才切，𠀤音鰓。《玉篇》意不合也。又《集韻》息兹切，音思。《論語》切切偲偲，相切責也。或作愢。又《集韻》想止切，音枲。謙也。

𢝍：《海篇》衣孝切，音靿怨也。

㥨：《廣韻》時髓切《集韻》是捶切，𠀤音菙。《廣韻》㥨，不悅也。又《集韻》尹捶切，音䓈。怒也。

𢝎：《集韻》與恇同。詳恇字註。

𢝏：《字彙補》卽惡字。《漢景君𥓓》分明好𢝏。

𢝐：《集韻》與愆同。

㥩：《字彙補》東果切，音垜。嬾惰也。

𢝑：《篇海》與慶同。

𢝒：《字彙補》與㥠同。

𢝓：《字彙補》古懸切，音涓。心急也。

𢝔：《玉篇》古文惻字。註詳本畫。

𢝕：《集韻》悉，古作𢝕。註詳七畫。

愧：《廣韻》俱位切《集韻》基位切，𠀤音騩。《爾雅·釋言》慙也。《詩·大雅》尚不愧于屋漏。《皇極經世》無愧於口，不若無愧於身。無愧於身，不若無愧於心。本作媿，从女。或从恥省作聭。亦作謉𦞙。

愨：《唐韻》苦角切《集韻》《韻會》克角切《正韻》乞約切，𠀤音鷇。《說文》謹也。从心㱿聲。《廣韻》善也，愿也，誠也。《荀子·不苟篇》有愨士者。又《諡法》行見中外曰愨。又或作慤。《禮·禮器》七介以相見也。不然則已慤。又《檀弓》孔子曰：殷已慤。《疏》質慤也。又通作𣪎。《檀弓》殷已慤。陸德明釋文：慤本又作𣪎。又叶枯沃切，音酷。《張衡·東京賦》所貴惟賢，所寶惟穀。民去末而反本，咸懷忠而抱愨。《集韻》又作𢢢。大抵愨慤慤殻或省或通，𠀤存可也。考證：〔又通作殻。《周禮·秋官·大司𡨥註》愿殻愼也。亦作慤。〕謹按周禮註慤不作殻，惟檀弓釋文慤字有作殻者。謹將通作殻之殻改𣪎。周禮以下十五字改檀弓殷已慤。陸德明釋文慤本又作𣪎。〔《張衡·東京賦》民去末而反本，感懷忠而抱愨。〕謹照原文感懷改咸懷。

愩：《廣韻》古紅切《集韻》沽紅切，𠀤音公。《玉篇》心動也。又《集韻》胡公切，音洪。憒也。又《集韻》虎孔切，音嗊。心恍惚曰𢦅，或省作愩。又《集韻》古送切，音貢。心動也。一曰自高。

愪：《唐韻》王分切《集韻》于分切，𠀤音云。《說文》憂貌。从心員聲。又《集韻》動也。又《廣韻》于敏切《集韻》《韻會》《正韻》羽敏切，𠀤音隕。又《集韻》羽粉切，音抎。義𠀤同。

愫：《集韻》《韻會》《正韻》𠀤蘇故切，音素。《集韻》誠也。《韻會》眞情也。《字彙》情實也。《前漢·鄒陽傳》披心腹，見情愫。通作素。

𢞎：𢟡字省文。

愬：《廣韻》桑故切《集韻》《韻會》《正韻》蘇故切，𠀤與訴同。《詩·邶風》薄言往愬。《論語》膚受之愬。又通作遡。《戰國策》衞君跣行，告溯於魏。《註》溯愬同。又《廣韻》山責切《集韻》色責切，𠀤音索。《韻會》驚懼謂之愬。《易·履卦》履虎尾愬愬。終吉。《集韻》或作虩。亦作覤。本作𧩯訴。或从言朔，作𧪜，又从心作愬。

愭：《廣韻》渠脂切《集韻》《韻會》渠伊切《正韻》渠宜切，𠀤音耆。《韻略》恭也。《韻會》畏也，敬也。

愮：《廣韻》餘昭切《集韻》《韻會》《正韻》餘招切，𠀤音遙。《爾雅·釋訓》愮愮，憂無告也。《註》賢者憂懼無所訴也。《疏》引《詩·王風·黍離》中心搖搖。《毛傳》憂無所愬。愮摇音義同，一曰亂也。又《廣韻》悸也，邪也，惑也。《集韻》或作恌。又《集韻》弋笑切《韻會》弋照切，𠀤音耀。《揚子·方言》愮，療治也。一曰憂也。

𢞏：《集韻》丘弓切，音穹。《廣雅》憂也。或作𢛙𢖸。

愯：《集韻》𢥠本字，詳𢥠字註。

㥬：《集韻》蒲光切，音旁。㥬惶，恐貌。

㥭：《集韻》他蓋切，音泰。奢也。或作忲。亦作忕。

愰：《集韻》戸廣切，音晄。《玉篇》心明也。《集韻》愰懩，心不定也。

𢞐：《廣韻》胡蓋切《集韻》下蓋切，𠀤音害。《玉篇》快也。

愱：《廣韻》秦悉切《集韻》昨悉切，𠀤與嫉同。《廣韻》毒害也。或作𧪠。《集韻》作𢞱。

㥮：《集韻》《類篇》𠀤楚絞切，音炒。《集韻》心迫也。

𢞑：《玉篇》古文惰字。註詳九畫。

㥯：《唐韻》於靳切《廣韻》於謹切《集韻》衣謹切，𠀤音隱。《說文》謹也。从心𤔌聲。又俗作隱，痛也。又《五音集韻》於斤切，音殷。愛也。

愲：《廣韻》《集韻》《韻會》《正韻》𠀤古忽切，音骨。《韻會》心亂也。《前漢·息夫躬傳》心結愲兮傷肝。

愳：《集韻》懼，古作愳。《晉書·元帝紀》惡我者愳。餘詳十八畫。

㥰：《集韻》蘇遭切，音搔。《類篇》愁也。通作騷。

𢞒：《廣韻》他歷切，音剔。敕也。又苦擊切，音喫。義同。

㥱：《集韻》與悱同。詳悱字註。

愴：《唐韻》初亮切《集韻》《韻會》楚亮切，𠀤音創。《說文》傷也。从心倉聲。《廣韻》悽愴也。《禮·祭義》霜露旣降，君子履之，必有悽愴之心，非其寒之謂也。《註》初亮切。又《集韻》初良切《正韻》齒良切，𠀤音昌。《集韻》悲也。《王逸·九思》𧉅蚗兮噍噍，蝍蛆兮穰穰。歲忽忽兮惟暮，余感時兮悽愴。又《廣韻》初兩切《集韻》楚兩切，𠀤音搶。《廣韻》愴恍，失意貌。

𢞓：《集韻》力求切，音留。怨也。與懰同。

愵：《正字通》同惄。《韓詩》作愵。《元結詩》久愵兮㤝㤝。《集韻》或作𢞤。

𢞔：《集韻》本作惄，亦書作愵。

愶：《廣韻》虛業切《集韻》《韻會》迄業切，𠀤音脅。《博雅》怯也。《廣韻》以威力相恐也。與①嗋通。①字从月（肉）从脅。

𢞕：《集韻》忽郭切，音霍。《類篇》恐懼貌。

愷：《唐韻》苦亥切《集韻》《韻會》《正韻》可亥切，𠀤音凱。《說文》康也。《廣韻》樂也。《詩·小雅》豈樂飮酒。《註》豈，本作愷。又軍勝之樂。《周禮·夏官·大司馬》愷樂獻于社。《左傳·僖二十八年》晉文公振旅，愷以入于晉。又或作凱。《爾雅·釋天》南風謂之凱風。《疏》南風，長養萬物喜樂，故曰凱風。《左傳》八愷。或作八凱。愷凱古通用也。考證：〔《周禮·秋官·大司馬》愷樂獻于社。〕謹照原文秋官改夏官。

愸：俗整字。詳攴部整字註。

𢞖：《廣韻》《集韻》𠀤他計切，音替。《字林》寧𢞖，心安也。

𢞗：《廣韻》匹夷切《集韻》篇夷切，𠀤音紕。《廣韻》惡性也。又《集韻》頻脂切，音毗。義同。

愹：《集韻》與悀愑𠀤同。詳悀字註。

𢞘：俗𢝊字。

愺：《廣韻》采老切《集韻》采早切，𠀤音草。義詳恅字註。

𢞙：俗𢜲字。

愻：《唐韻》《集韻》《正韻》𠀤蘇困切，音巽。《說文》順也。又與遜通。《虞書》五品不遜。古本尚書作愻。

愼：〔古文〕𡴜眘㥲昚《唐韻》《集韻》《正韻》𠀤時刃切，蜃去聲。《說文》謹也。《書·益稷》愼乃在位。《正義》當謹愼汝所在之位也。又誠也。《詩·小雅》愼爾言也。《又》愼爾優游。《箋》皆曰誠也。又《爾雅·釋詁》靜也。《疏》愼者，謹靜也。又《爾雅·釋詁》思也。《疏》《方言》云：秦晉曰愼。凡思之貌皆曰愼。又禁戒詞。《史記·吳王濞傳》上謂濞曰：愼無反。又司愼，天神名。《左傳·襄十一年》司愼，司盟。《註》二司，天神名。又姓，韓大夫愼到。又公愼，複姓。又《集韻》之刃切，音震。《前漢·地理志》汝南郡愼陽。《如淳曰》音震。《闞駰曰》本作滇。永平五年失印更刻，遂以水爲心。又《集韻》丞眞切，音辰。《周禮·夏官·大司馬註》獸五歲爲愼。《六書精薀》人心有假者，修之於昭昭，肆之於冥冥，惟愼爲眞心。《徐鍇曰》眞心爲愼，不鹵莽也。

㥲：《篇海》稱人切，音嗔。恚也。又《字彙補》古文愼字。註詳上。

𢞚：《集韻》古幸切，音耿。憂也。

𢞛：《集韻》聳尹切，音筍。《說文》驚辭也。本作𠣬。或从心。

愽：《正字通》博字之譌。

愾：《唐韻》《集韻》𠀤許旣切，音欷。《說文》太息也。《詩·曹風》愾我寤歎。◎按陸德明音義本作苦愛反。又《廣韻》苦蓋切《集韻》《正韻》丘蓋切，𠀤音磕。《博雅》滿也。《禮·祭義》出戸而聽，愾然必有聞乎其太息之聲。又《集韻》口漑切，音慨。《玉篇》怒也。《左傳·文四年》諸侯敵王所愾，而獻其功。《註》愾，恨怒也。又《集韻》許訖切。與迄同。《爾雅·釋詁》至也。本作迄。或作愾。《禮·哀公問》君行此五者，則愾乎天下矣。〇按《說文》从心从氣，氣亦聲，故許旣切最近。

愿：《唐韻》魚怨切《集韻》《韻會》《正韻》虞怨切，𠀤音願。《說文》謹也。又愨也，善也。《書·臯陶謨》愿而恭。又與原通。《論語》鄕原，德之賊也。《朱傳》原，與愿同。又《集韻》愚袁切，音元。《周禮·秋官·大司𡨥》上愿糾暴。劉昌宗讀。

㥳：《集韻》愚袁切，音元。測量也。

𢞜：《集韻》先結切，音屑。憂也。

㥴：《唐韻》移爾切《集韻》演爾切，𠀤音迤。《說文》忯㥴，不憂事也。从心虒聲。又《集韻》賞是切，音弛。又相支切，音𢠹。義𠀤同。又《集韻》田黎切，音題。楚人謂慙曰㦦㥴。

慀：《集韻》戸佳切，音諧。𢠼慀，心不平也。又《廣韻》《集韻》𠀤胡計切，音系。恨走貌。

慁：《唐韻》《集韻》《韻會》《正韻》𠀤胡困切，音圂。《說文》憂也。从心圂聲。又患也。《左傳·昭六年》主不慁賔。《註》慁，猶患也。又辱也。《禮·儒行》不慁君王。《註》慁，猶辱也。又擾也，亂也。《史記·范睢傳》天以寡人慁先生。《陸賈傳》無久慁公爲也。或書作㥵。

㥵：《集韻》同慁。

㥶：〔古文〕𢤑𢥜《廣韻》蘇則切《集韻》《韻會》悉則切，𠀤音塞。《說文》實也。又通作塞。《書·臯陶謨》剛而塞。又《玉篇》《廣韻》《集韻》𠀤先代切，音賽。義同。

𢞝：同㥶。

慂：《廣韻》余隴切《集韻》《韻會》《正韻》尹竦切，𠀤音勇。慫慂，勸也。《揚子·方言》南楚之閒，凡己不欲喜怒而旁人說者，謂之慫慂。《通雅》慫慂，一作從容。

𢞞：《集韻》與𢘺同。詳𢘺字註。

慃：《集韻》鄔項切，音𦫫。慃𢞡，很戾也。或作傟𠃽。

慄：《廣韻》《集韻》《韻會》《正韻》𠀤力質切，音栗。《爾雅·釋詁》懼也。《增韻》竦縮也。《書·大禹謨》夔夔齊慄。《太公·金匱》禹居人上，慄慄如不滿日。又憭慄，懰慄，悽愴貌。《楚辭·九辯》憭慄兮若在遠行，登山臨水送將歸。《漢武帝·李夫人賦》懰慄不言。通作栗。又叶力結切，音烈。《古詩》孟冬寒氣至，北風何慘慄。愁多知夜長，仰觀衆星列。

慅：《唐韻》《集韻》蘇遭切《韻會》《正韻》蘇曹切，𠀤音騷。《說文》動也。从心蚤聲。一曰起也。或作懆。又《集韻》先彫切，音蕭。《爾雅·釋訓》慅慅，勞也。又《集韻》采早切，音草。《詩·𨻰風》舒懮受兮，勞心慅兮。《註》慅，音草。受，叶時倒反。又《字彙補》子皓切，讀作澡。《荀子·正論篇》墨黥慅嬰。《註》當爲澡。又《集韻》七到切，音造。愁也。

慆：《唐韻》土刀切《集韻》《韻會》《正韻》他刀切，𠀤音滔。《說文》說也。从心舀聲。《玉篇》喜也。又慢也。《書·湯誥》無卽慆淫。《詩·大雅》天降慆德。又久也。《詩·豳風》慆慆不歸。又疑也。《左傳·昭二十七年》天命不慆久矣。《註》慆，疑也。又藏也。《左傳·昭三年》以樂慆憂。《註》慆，藏也。又《集韻》徒刀切，音陶。義同。又叶他侯切，音偸。過也。《詩·唐風》蟋蟀在堂，役車其休。今我不樂，日月其慆。

慇：《唐韻》《集韻》《韻會》於巾切《正韻》伊眞切，𠀤音殷。《說文》痛也。从心殷聲。《詩·小雅》憂心慇慇。又慇勤，委曲也。亦作殷勤。又《集韻》倚謹切。與㥯懚通。

𢞟：《集韻》居号切，音誥。煩也。

慈：《唐韻》疾之切《集韻》《韻會》牆之切《正韻》才資切，𠀤音磁。《說文》愛也。从心兹聲。《精薀》父母之愛子也。《左傳·昭二十六年》父慈子孝，姑慈婦聽。又《儀禮·喪服》慈母如母，謂養母也。又《禮·內則》慈以甘旨。《註》慈，謂愛敬進之也。又慈和，服物也。《左傳·文十八年》宣慈惠和。《註》慈者，愛出於心，恩被於物也。又《增韻》柔也，善也，仁也。又石名。《精薀》山產鐵於其陽者，慈石產其隂。《郭璞·慈石贊》慈石吸鐵，母子相戀也。俗作磁，非。又竹名。《竹譜》竹之叢生，子母相依，曰慈竹。又果名。《羣芳譜》慈姑，一根，歲生十二子，歲閏則十三子，如慈母之乳諸子也。又州名。唐置慈州。又姓。漢有慈仁，明有慈止。从心从兹。《魏校曰》兹也者，養其子而使之長，心乎愛之。俗或譌作㤵。

慉：《廣韻》許竹切《集韻》《韻會》《正韵》許六切，𠀤音畜。《說文》起也。从心畜聲。《詩·邶風》不我能慉，反以我爲讎。《朱傳》慉，養也。《箋》慉，驕也。言君子不能以恩驕樂我也。《正義》徧撿諸本，皆云慉養。孫毓引傳云：慉，興，非也。爾雅不訓慉爲驕，由養之以至於驕，故箋訓爲驕。驕者，至恩之辭。讎者，至怨之稱。◎按此則《說文》訓慉爲起，其譌與孫毓同。又與畜通。《馬融·廣成頌》疏越蘊慉。《註》慉與畜通。蘊慉，猶積聚也。又《集韻》敕六切，音矗。《玉篇》恨也。

㥷：《集韻》詰叶切，音愜。叶也。《揚子·太𤣥經》隂氣㥷而𢙅之。《註》㥷，協也。又《廣韻》於計切，音翳。《揚子·太𤣥經》冥䭸冒𦖒，中自㥷也。《註》㥷，隱也，慙也。在中，故隱。䭸音父。〇按此字見揚子太𤣥，有詰叶，於計二切，義亦各別。其在廓首者訓協，乃詰叶切也。其在晬測者訓隱，乃於計切也。廣韻有於計切無詰叶切，集韻有詰叶切無於計切，皆緣瘱字點畫相近而譌也。字彙未能辨明，《正字通》欲幷㥷字廢之，亦非。

慊：《廣韻》《集韻》《韻會》《正韻》𠀤古簟切，音歉。《廣韻》恨也。《玉篇》切齒恨也。《集韻》意不滿也。又通作謙。《禮·大學》此之謂自謙。《註》讀爲慊。慊之言厭也，謂誠意自足。《朱註》快也，足也。亦通作嗛。《荀子·榮辱篇》臭之而無嗛於鼻。《註》與慊同。《史記·文帝紀》天下人民，未有嗛志。又《集韻》《正韻》詰叶切《韻會》乞協切，𠀤音匧。《集韻》足也。或从口。《莊子·天運篇》盡去而後慊。又《集韻》苦兼切，音謙。意不足也。又《集韻》賢兼切，音嫌。《說文》疑也。或省作兼。或通作嫌。《前漢·趙充國傳》婾得避慊之便。《師古註》慊，亦嫌字。又《集韻》離鹽切，音廉。《說文》帷也。或从巾从廉。

態：《唐韻》《集韻》《韻會》𠀤他代切，音貸。《說文》意也。从心从能。《徐鍇曰》心能其事，然後有態度也。或从人作㑷。又《集韻》乃代切，音耐。義同。又叶徒故切，音度。《司馬相如·子虛賦》觀壯士之暴怒，與猛獸之恐懼。徼𠫷受詘，殫覩衆物之變態。又叶他計切，音替。《戰國策》科條旣備，民多僞態。《楚辭·九章》懲於羹者而吹𩐒兮，何不變此志也。欲釋階而登天兮。猶有曩之態也。又叶他禮切，音體。《司馬相如·封禪書》白質黑章，其義可喜。旼旼穆穆，君子之態。又叶土宜切，音梯。《屈原·離騷》忳鬰悒余侘傺兮，吾獨窮困乎此時也。寧溘死以流亡兮，余不忍爲此態也。

𢞠：《五音篇海》他合切，音塌。意下也。

𢞡：《廣韻》虛講切《集韻》虎項切，𠀤音傋。《集韻》傟𢞡，很戾也。

㥸：《玉篇》古文愍字。註詳九畫。《五音集韻》作𢞰。

𢞢：《正字通》古文慶字。註詳十一畫。

𢞣：《廣韻》《集韻》𠀤式竹切，音叔。《玉篇》疾也。《集韻》本作𨁀。亦作𠐃。

慌：《廣韻》呼晃切《集韻》《韻會》虎晃切，𠀤音𧧢。《集韻》昬也。从心荒聲。本作㤺，或作怳恍。又《等韻》呼廣切，音爌。義同。又《集韻》《韻會》𠀤呼浪切，音荒。《集韻》惚也。又《集韻》呼光切，音盲。《博雅》忘也。《正字通》㤺字之譌。

𢞤：《正字通》同惄。

慍：《正韻》愠本字。◎按《說文》从心𥁕聲。《正字通》从昷，以从𥁕爲譌，非。

𢞥：《集韻》盧感切，音覽。悲愁貌。本作𠓭，或加心。《類篇》林木，君子之所感，故宋玉曰：入林傷心。

𢞦：《廣韻》防無切，音扶。心明也。

𢞧：《字彙補》相倫切。與恂同。信也。

𢞨：《集韻》同㥣。詳㥣字註。

𢞩：《說文》同憲。詳憲字註。

𢞪：《集韻》同㤮。詳㤮字註。

𢞫：《集韻》同惕。詳惕字註。

𢞬：《字彙補》之緣切，音專。憂心也。

𢞭：《字彙補》力救切，音溜。怨也。

㥹：《字彙補》甫本切，音粉。動也。

𢞮：《字彙補》山責切，音色。悲恨也。

𢞯：《字彙補》古文惠字。註詳八畫。

𢞰：《五音集韻》與愍同。亦書作㥸。

𢞱：《字彙補》與嫉同。見同文鐸。

𢞲：《字彙補》阿𢞲，元人名。《經世大典》至元十七年，羅殿國主遣阿𢞲阿麻至四川。音未詳。

慒：《唐韻》藏宗切《集韻》《韻會》徂宗切，𠀤與悰通。《說文》慮也。从心曹聲。又《集韻》臧曹切，音糟。《玉篇》亂也。又《廣韻》似由切《集韻》《韻會》徐由切，𠀤與𢘄通。《爾雅·釋言》慮也。又《正韻》慈秋切，音酋。義同。◎按第三切，集韻韻會皆切邪母，而正韻獨切從母，此則正韻爲得也。蓋上兩切皆從母，則第三切不應又是邪母。以《說文》諧聲之理求之，曹字止是從母也。

𢟠：《正字通》同𢤬。

慓：《廣韻》撫招切《集韻》《韻會》《正韻》紕招切，𠀤音飄。《博雅》急也。又《廣韻》苻少切《集韻》《韻會》《正韻》婢小切，𠀤音摽。又《集韻》匹沼切，音漂。義𠀤同。通作剽。

𢟡：《說文》憊本字。詳憊字註。

慔：《唐韻》《集韻》《韻會》《正韻》𠀤莫故切，音暮。《爾雅·釋訓》慔慔，勉也。又《集韻》末各切，音莫。義同。

慕：〔古文〕𢟽《唐韻》《集韻》《韻會》《正韻》𠀤莫故切，音暮。《說文》習也，愛而習翫模範之也。《史記·司馬相如傳》慕藺相如之爲人，更名相如。又思也。《禮·檀弓》其往也如慕。又係戀不忘也。《孟子》大孝終身慕父母。又姓。又慕容，複姓。

𢟢：《廣韻》呂支切《集韻》鄰知切，𠀤音離。《集韻》多端也。又思之切也。亦作𢥗。

慖：《廣韻》《集韻》《韻會》𠀤古對切，音憒。《廣韻》恨也。又《廣韻》《集韻》𠀤古獲切，音馘。《廣韻》悖也。

㥼：《集韻》於靳切，音隱。《玉篇》依止也。或作傿㒚。又《集韻》於虔切，音焉。憶也。

慗：《廣韻》恥力切《集韻》蓄力切，𠀤音敕。《玉篇》從也。◎按正字通入九畫，誤。今改正。

慘：《唐韻》《集韻》《韻會》《正韻》𠀤七感切，音黲。痛也。《詩·小雅》憂心慘慘。又毒也。《史記·酷吏傳贊》雖慘酷，斯稱其位矣。又《集韻》楚錦切，音墋。義同。又叶七各切，音錯。《詩·大雅》昊天孔昭，我生靡樂。視爾夢夢，我心慘慘。

慙：《唐韻》昨甘切《集韻》《韻會》財甘切，𠀤音㨻。《說文》愧也。《書·仲虺之誥》惟有慙德。又《小爾雅》不直失節謂之慙。

慚：《集韻》慙，或書作慚。

㥽：《廣韻》楚革切《集韻》測革切，𠀤音策。《廣韻》耿介也。又《集韻》側革切，音責。《博雅》責也。

慛：《廣韻》《集韻》𠀤昨回切，音摧。《廣韻》傷也，憂也。

慜：《廣韻》眉殞切《集韻》美隕切，𠀤音敏。《廣韻》聰也。◎按正字通溷愍閔，誤。

慝：《廣韻》他德切《集韻》惕得切，𠀤音忒。《廣韻》慝，惡也。《書·畢命》旌別淑慝。又穢也。《禮·樂記》世亂，則禮慝而樂淫。又邪也。《詩·鄘風》之死矢靡慝。又隱惡也。《書·周官篇》司𡨥詰姦慝。又地慝，若瘴蠱也。《周禮·地官》土訓掌道地圖，以詔地事，道地慝以辨地物。《晉語》宵靜女德，以伏蠱慝。又方慝也。《周禮·地官》誦訓掌道方慝，以詔辟忌。《註》方慝，四方言語所惡也。又仄慝也。《前漢·五行志》朔而月見東方，謂之仄慝。《孟康曰》仄慝者，月行遲在日後，當沒而更見也。又《集韻》昵力切，音匿。隱情飾非曰慝。从匿从心，蓋惡之慝於心者。考證：〔《周禮·秋官·司𡨥》詰姦慝。〕謹按秋官無詰姦慝之文，查係書周官。謹將周禮秋官改書周官篇。

慞：《廣韻》《集韻》𠀤諸良切，音章。《集韻》慞惶，懼也。

㥾：《廣韻》《正韻》女力切《集韻》《韻會》昵力切，𠀤音匿。《廣韻》愧也。又《廣韻》《集韻》𠀤尼質切，音暱。義同。

慟：《唐韻》《集韻》《韻會》《正韻》𠀤徒弄切，音洞。哀過也。从心動聲。《論語》子哭之慟。又叶徒紅切，音同。《晉書·愍懷傳》今爾之負，抱冤於東。悠悠有識，孰不哀慟。

𢟣：《集韻》弋亮切，音漾。恨也。與怏通。

慠：《集韻》魚到切，音奡。《說文》倨也。本从人作傲。或从心。《後漢·崔駰傳》生而貴者慠。《集韻》亦作敖，亦書作㥿。通作驁。

㥿：《集韻》同慠。見上（慠字）註。

𢟤：《廣韻》力置切《集韻》良志切，𠀤音吏。《說文》楚潁之閒謂憂曰𢟤。又《玉篇》《廣韻》里之切《集韻》陵之切，𠀤音釐。義同。

慡：《集韻》所兩切，音爽。性明也。通作爽。

慢：《廣韻》謨晏切《集韻》《正韻》莫晏切《韻會》莫綰切，𠀤音縵。《說文》惰也。从心曼聲。一曰不畏也。《廣韻》怠也，倨也，緩也。《朱子曰》慢，放肆也。又或作僈。《荀子·不苟篇》寬而不僈。亦作謾。《前漢·董仲舒傳》桀紂暴謾。又《大學》舉而不能先命也。《鄭氏云》命，讀爲慢。又《集韻》亦作漫。詳水部漫字註。又《集韻》䁕見切，音麫。慢訑，弛縱意。又《集韻》謨官切，音瞞。惑也。又叶民堅切，音眠。《古詩》太古之不慢兮，禮義之不愆兮。又叶莫半切，音幔。《謝惠連·秋懷詩》夷險難預謀，倚伏昧前算。雖好相如達，不同長卿慢。考證：〔《大學》舉而不能先命也。《鄭氏云》命，當作慢。〕謹照原文當作改讀爲。

慣：《廣韻》《集韻》《韻會》《正韻》𠀤古患切，音丱。習也。又通作貫。《詩·魏風》三歲貫女。本作摜。从手貫聲。今文作慣。

慤：《正字通》俗愨字。

𢟥：《正字通》與愂同。

慥：《廣韻》《集韻》《韻會》《正韻》𠀤七到切，音造。慥慥，篤實貌。《中庸》君子胡不慥慥爾。

慦：《集韻》居又切，音救。《類篇》悅也，謹也。

慧：《唐韻》《集韻》《正韻》𠀤胡桂切，音惠。《說文》儇也。从心彗聲。《徐曰》儇，敏也。《廣韻》解也。《增韻》性解也。姸黠也。又了也，智也。又《諡法》柔質受諫曰慧。又通作惠。《列子·穆王篇》秦人逢氏有子，少而惠。《前漢·昌邑王傳》淸狂不惠。《陸機·弔魏武文》知惠不能去其惡。𠀤與慧同。

𢟦：《集韻》古本切，音袞。《博雅》惃愂，亂也。與惃同。

𢟧：《集韻》籠五切，音魯。《類篇》𢟨𢟧，心惑也。俗作𢢛。

𢟨：《集韻》滿補切，音姥。詳上註。

𢟩：《五音集韻》祥歲切，音篲。謹也。

𢟪：《集韻》愛古作𢟪。註詳九畫。《魏校曰》𢟪莫大於𢟪親。子之𢟪父母，亦猶父母之𢟪子，自無所不盡其心也。又許旣切，音氣。《玉篇》忌也。亦作㤅。通作墍。◎按《說文》𢟪，大篆愛字。㤅，小篆愛字。集韻則以𢟪爲古文愛字，至未韻則又專收𢟪字，重文作㤅，與愛音義迥別。恐尚有誤。

慨：《集韻》《韻會》𠀤口漑切，音欬。忼慨，壯士不得志也。从心旣聲。《徐曰》內自高亢憤激也。《後漢·馮良傳》慨然恥在厮役。又悲也。《禮·檀弓》旣葬，慨焉如不及。《疏》中心悲也。又《檀弓》練而慨然。《註》憂悼在心之貌。又通作愾。《晉書·陸機傳》登壇忼愾。又叶去吏切，音器。《賈誼·旱雲賦》遂積聚而合沓兮，相紛薄而慷慨。若飛翔之縱橫兮，揚波怒而澎濞。考證：〔《禮·檀弓》旣葬，慨然如不及。〕謹照原文慨然改慨焉。

㦀：《五音集韻》薄紅切《篇海》蒲紅切，𠀤音蓬。悅也。又愛也。〇按集韻不收此字，而五音集韻收之，韓孝彥當有所考。《正字通》槩以俗字抹之，過矣。近時𨻰藎謨皇極統韻亦收此字。

㦁：《唐韻》力延切《集韻》陵延切，𠀤音連。《說文》泣下也。从心連聲。引《易》泣涕㦁如。今《易·屯卦》作漣如。又《集韻》抽延切，音脠。泣貌。又力展切，音輦。留意也。

慩：《正字通》同㦁。

慪：《集韻》烏侯切，音謳。恪也。又《五音集韻》恪侯切，音摳。義同。

慫：《唐韻》息拱切《集韻》《韻會》荀勇切，𠀤音悚。《說文》驚也。从心從聲。又慫慂，勸也。又《正韻》卽勇切，音縱。義同。

㦂：《集韻》常，本作㦂。人行五㦂也。

慬：《廣韻》巨斤切《集韻》渠斤切，𠀤音芹。《廣韻》憂哀也。《公羊傳·定八年》慬然後得免。又勇也。《列子·說符篇》無以立慬於天下。又《廣韻》《集韻》𠀤居隱切，音謹。《廣韻》愨也。又《集韻》渠吝切，音僅。憂也。又《集韻》巨靳切，音近。僅也。

𢟫：《廣韻》亡井切《集韻》母井切，𠀤音眳。《廣韻》𢟫悜，意不盡也。一曰憂也。又《集韻》母迥切，音茗。義同。又《集韻》莫狄切，音覓。《博雅》廣也。

慭：《正字通》俗憖字。

慮：《唐韻》《集韻》《韻會》《正韻》𠀤良據切，音鑢。《說文》謀思也。从思，虍聲。思有所圖曰慮，慮，猶縷也。《增韻》憂也，疑也。《書·太甲》弗慮胡獲。《註》欲其謹思之也。《大學》安而后能慮。《朱註》謂處事精詳。又度也。《揚子·太𤣥經》立督慮也。《註》督，正也。慮，度也。運以正度也。又總計曰亡慮。《前漢·書註》舉凡之辭，言不待計慮而知其大凡也。又軍前所持幡曰慮無。《左傳·宣十二年》前茅慮無。《註》慮有無也。《正義》明爲思慮其所無之事，使知而爲之備也。又《釋名》慮，旅也，旅，衆也。《易·繫辭》一致而百慮。《註》慮及衆物，以一定之也。又姓。《左傳》南蒯臣慮癸。又《廣韻》力居切《集韻》《韻會》《正韻》凌如切，𠀤音閭。《正韻》思慮也。《淮南子·原道訓》恬然無思，澹然無慮。以天爲蓋，以地爲輿。又木名。《爾雅·釋木》諸慮，山櫐也。又地名。隆慮，在河內。無慮，在遼東。取慮，在臨淮。且慮，在遼西。昌慮，在海東。隆音林，取音趣，且音苴。又《古今字考》兩舉切，音呂。《箕山歌》日月運照，靡不記睹。游放其閒，何所却慮。又《正字通》盧谷切，音錄。《唐書·百官志》大理寺掌折獄詳𠛬，凡繫囚，五日一慮。《前漢·雋不疑傳》每行縣，錄囚徒還。《師古註》錄囚，今云慮囚，本錄聲之去者耳。近俗不曉其意，訛爲思慮之慮，失其源矣。◎按師古此言近於識字，而實未通韻。惟未通韻，亦未爲識字之源也。蓋每字原具四聲，如慮字從平聲起韻，閭呂慮錄，則閭字爲慮字之平，呂字爲慮字之上，錄字爲慮字之入也。慮本訓謀思，然兼有詳審之義，故漢書錄囚亦卽慮囚也。慮字原具入聲，有錄音，豈必專屬去聲，爲得字之源乎。又叶郞古切，音魯。《楚辭·九章》惟佳人之獨懷兮，折芳椒以自處。曾歔欷之嗟嗟兮，獨隱伏而思慮。〇按本从思，《說文》玉篇都入思部。字彙倂入心部，取其便考。考證：〔《大學》安而后能慮。《朱註》處事精詳也。〕謹照原文改爲謂處事精詳。

慯：《唐韻》式亮切《集韻》尸亮切，𠀤音餉。《說文》憂也。从心，殤省聲。又《廣韻》式羊切《集韻》尸羊切，𠀤音商。《類篇》痛也。《集韻》亦作𤵼。通作傷。

𢟬：《唐韻》於胃切《集韻》《韻會》《正韻》紆胃切，𠀤音尉。同慰。安之以愜其情也。《詩·邶風》莫慰母心。《小雅》以慰我心。又通作尉。《前漢·車千秋傳》寬廣上意，尉安黎庶。考證：〔《詩·衞風》莫慰母心。〕謹照原書衞風改邶風。

慰：《集韻》同𢟬。

𢟭：《集韻》丘𠋫切，音扣。𢟭𢟭，勤力也。

慱：《廣韻》度官切《集韻》《韻會》《正韻》徒官切，𠀤音團。憂勞也。《詩·檜風》勞心慱慱兮。又《集韻》從緣切，音全。《爾雅·釋訓》慱慱，憂也。郭璞讀。又借作團字。《揚子·太𤣥經》月闕其慱。从心从叀。與博字不同。博从十从甫。

慲：《唐韻》母官切《集韻》謨官切，𠀤音瞞。《廣韻》忘也。从心㒼聲。

𢟮：《正字通》同慲。

慳：《廣韻》苦閑切《集韻》《韻會》《正韻》丘閑切，𠀤音掔。《廣韻》悋也。《李白詩》披豁露天慳。《朱子·極目亭詩》倒盡詩囊未許慳。又《集韻》何閒切，音閑。老人智也。

㦃：《廣韻》《集韻》𠀤所𥳑切，音產。《玉篇》全德也。又《廣韻》初限切《集韻》楚限切，𠀤音剗。又《廣韻》初綰切《集韻》揣綰切，𠀤音𥽽。義𠀤同。又《集韻》初諫切《五音集韻》初患切，𠀤音𣫑。義同。一曰夥也。

㦄：《廣韻》莫霞切《集韻》謨加切，𠀤音麻。《集韻》𩔶䫗，難語也。或从心。

慴：《唐韻》之涉切《集韻》《韻會》《正韻》質涉切，𠀤音讋。《廣韻》伏也，懼也，怯也。《史記·項羽紀》一府中皆慴伏。又《班固·東都賦》八靈爲之震慴。又《廣韻》徒協切《集韻》《韻會》達協切，𠀤音牒。義同。又《集韻》席入切，音習。懼也。又實攝切，音涉。恐也。

慵：《唐韻》蜀容切《集韻》《韻會》常容切，𠀤音鱅。《說文》懶也。从心庸聲。

慶：〔古文〕𢞢𢙎《唐韻》丘竟切《集韻》《韻會》《正韻》丘正切，𠀤卿去聲。《說文》行賀人也。《周禮·春官·宗伯》以賀慶之禮，親異姓之國。《疏》謂侯國有喜可賀，王使大夫以物慶賀之也。又《秋官·大行人》賀慶以贊諸侯之喜是也。又善也。《書·呂𠛬》一人有慶。《正義》天子有善事也。《詩·大雅》則篤其慶。《毛傳》善也。《正義》福慶爲善事，故爲善也。又休也。《禮·月令》行慶施惠。《註》慶謂休其善也。休，美也。又福也。《易·履卦》大有慶也。《詩·小雅》孝孫有慶。又賜也。《詩·小雅》是以有慶矣。《箋》謂有慶賜之榮也。又發語詞。《揚雄·反離騷》慶天悴而喪榮。又州名。隋立慶州。又姓。《左傳》齊慶封，晉慶鄭。又《集韻》《韻會》𠀤丘京切，音卿。《易·大畜五上兩爻傳》有慶也，道大行也。慶與行叶。又《睽卦四五兩爻傳》志行也，往有慶也。行與慶叶。《班固·白雉詩》容潔朗兮於淳精，發皓羽兮奮翹英。彰皇德兮侔周成，永延長兮膺天慶。慶與精英成叶，皆庚韻也。蓋慶乃卿字去聲，轉平聲卽卿也。故卿雲亦曰慶雲。近昆山顧氏未達音韻，乃曰易經慶字俱讀羌音，行字俱讀杭音，此偏論也，不知易自有叶羌字者。未可棄慶字本聲之卿音也。又叶虛羊切，音羌。亦福也。《易·坤卦》積善之家，必有餘慶。叶下殃。《書·伊訓》萬邦惟慶。叶上祥。《詩·大雅》則篤其慶。叶下光又。《小雅》孝孫有慶。叶下彊。从心从久。久者，行也。吉禮以鹿皮爲贄，从鹿省，會意。

慷：《廣韻》《韻會》苦朗切《集韻》口朗切《正韻》口黨切，𠀤與忼同。慷慨，激昂之意。《後漢·齊武王縯傳》性剛毅慷慨。又《五音集韻》胡朗切，音沆。又去聲。《正韻》口浪切，音亢。義𠀤同。又《集韻》《韻會》《正韻》𠀤丘岡切，音康。《曹操·短歌行》慨當以慷。《成公綏·嘯賦》時幽散而將絕，中矯厲而慨慷。徐婉約而優游，紛繁騖而激揚。

慸：《唐韻》特計切《集韻》大計切，𠀤音第。《說文》高也。一曰極也。一曰困劣也。从心帶聲。又《廣韻》《集韻》𠀤丑例切，音跇。《廣韻》困劣也。又《集韻》尺制切，音掣。音敗不和也。本从水作滯。或从心作懘，亦書作𢤅。又《廣韻》丑犗切《集韻》丑邁切，𠀤音蠆。慸芥，刺梗也。《司馬相如·子虚賦》曾不𧀱芥。《賈誼·鵬鳥賦》細故𧀱芥。或書作慸葪。考證：〔《司馬相如·上林賦》曾不𧀱芥。〕謹照原書上林賦改子虚賦。

㦅：《集韻》丑邁切。與慸同。㦅忦，心不安也。或書作慸。通作蔕。又《玉篇》徒結切。義同。

慹：《唐韻》之入切《集韻》《正韻》質入切，𠀤音執。《說文》悑也。从心執聲。又《廣韻》秦入切《集韻》藉入切，𠀤音集又《集韻》陟立切，音縶。義𠀤同。又《廣韻》之涉切《集韻》《韻會》質涉切，𠀤音讋。《莊子·田子方》慹然似非人。《司馬彪註》慹，不動貌。與讋通。失氣也，服也。《後漢·朱博傳》豪强慹服。又《廣韻》奴協切《集韻》諾協切《韻會》昵輒切，𠀤音捻。亦怖也。

𢟯：《篇海》如列切，音熱。情態也。與慹字不同。慹从執，此从埶。

𢟰：《廣韻》五介切《集韻》牛介切，𠀤音𦗐。《類篇》吝也。

㦆：《集韻》荒胡切，音呼。《類篇》㦆①，夸誕也。又《集韻》虛加切，音蝦。《篇海》㦆忦，無志也。①字从忄从瓜。

𢟱：《集韻》徒登切，音謄。懵𢟱，迷亂也。

慺：〔古文〕𢡌《廣韻》力朱切《集韻》《韻會》龍珠切，𠀤音蔞。《廣韻》悅也。又慺慺，恭謹貌。又勤懇也。《後漢·楊賜傳》豈敢愛惜垂沒之年，而不盡其慺慺之心哉。又《廣韻》落侯切《集韻》《韻會》郞侯切《正韻》盧侯切，𠀤音樓。義同。又《廣韻》力主切《集韻》隴主切，𠀤音縷。《廣韻》姓也。出纂文。

𢟲：《玉篇》古文辱字。註見辰部三畫。又姓。出《姓苑》。亦作𢟹。

𢟳：《集韻》劣戌切，音律。《玉篇》憂悶也。

𢟴：《集韻》徒回切，音頹。《類篇》縱弛也。

慻：《篇海》居倦切，音眷。回顧也。

慼：《唐韻》《集韻》《韻會》𠀤倉歷切，音戚。《說文》憂也。《書·盤庚》率𥸤衆慼。又叶子六切，音蹙。《班固·幽通賦》雍造怨而先賞兮，丁繇惠而被戮。栗取弔於逌吉兮，王膺慶於所慼。又通作戚。《詩·小雅》自貽伊戚。《左傳》作慼。

慽：《正字通》同慼。《後漢·王商傳》居喪哀慽。◎按《說文》本作慽，無慼字。《集韻》慽亦書作慼。則慽爲正字矣。《正字通》云：同慼，誤。

𢟵：《集韻》邊迷切，音𦳈。意倂也。與悂同。

㦇：《集韻》盧谷切，音鹿。《類篇》心閑也。一曰心轉也。

𢟶：《正字通》俗懅字。

慾：《廣韻》余蜀切《集韻》《韻會》兪玉切，𠀤音欲。《集韻》情所好也。《周武王·杖銘》惡乎失道於嗜慾。又叶余戍切，音裕。《張衡·東京賦》達餘萌於暮春，昭誠心以遠諭。進明德而崇業，滌饕餮之貪慾。本作欲。或作慾。口鼻耳目四支之欲皆出於心，故从心，亦通。

慿：《正字通》俗憑字。

𢟷：《字彙》俗憣字。

𢟸：《字彙》俗㦎字。

憀：《唐韻》落蕭切《集韻》《韻會》憐蕭切《正韻》連條切，𠀤音聊。《說文》憀然也。《集韻》無憀賴也。《玉篇》賴也，且也。又《廣韻》《集韻》《韻會》《正韻》𠀤力求切，音留。《韻補》悲恨也。

𢟹：《玉篇》同𢟲。

𢟺：《正字通》俗憀字。

憁：《正韻》作孔切，音總。憁恫，不得意貌。又《正韻》千弄切。義同。◎按玉篇集韻作愡。

憂：〔古文〕𠪍𨗫《唐韻》《集韻》《韻會》於求切《正韻》於尤切。本作𢝊。今作憂。《說文》愁也。《爾雅·釋詁》思也。《疏》憂者。愁思也。《書·洪範》六極，三曰憂。又疾也。《禮·曲禮》某有負薪之憂。《註》憂或爲疾。又幽也。《易·乾卦》憂則違之。《註》謂時當幽隱也。又辱也。《易·繫辭》小人道憂也。又居喪曰憂。《書·說命》王宅憂。又孕病曰憂。《晉語》文王在母不憂。又人憂則頭低垂。《禮·曲禮》下于帶則憂。《註》憂則低也。又幽憂曰癙憂。《詩·小雅》癙憂以痒。《周禮·春官·大宗伯》以凶禮哀邦國之憂。又姓。出《姓苑》。又《韻會》烏侯切，音謳。義同。《集韻》作㥑。又《集韻》《韻會》𠀤於救切。《集韻》慮也。詩序，百姓見憂。徐邈讀。又叶於希切，音衣。《易林》不見叔姫，使伯心憂。又叶衣虛切，音於。《易林》出入休居，安止無憂。《黃庭經》三神之樂由隱居，倏忽遊遨無遺憂。又叶伊姚切，音妖。《三略》士可下而不可驕，將可樂而不可憂。又叶一笑切，音要。《詩·王風》我生之初，尚無造。我生之後，逢此百憂。又《唐風》揚之水，白石皓皓。素衣朱繡，從子于鵠。旣見君子，云何其憂。鵠，居號切。又叶於糾切，音黝。《晉語》商之衰也，其銘有之，曰：嗛嗛之德，不足就也。不可以矜而，祇取憂也。嗛嗛之食，不足狃也。不能爲膏而，祇離咎也。《集韻》本作𢝊，或作懮。《說文》从心从頁。頁，首也。心憂則髮白。又《字彙補》亦與𢖒同。《說文》憂和之行也。引《詩》布政憂憂。後人以𢝊愁之字从憂，遂以憂和之字从𢖒，浸失六書之原矣。

𢟻：《字彙》俗𢠱字。

憃：《唐韻》《集韻》丑江切《韻會》抽江切，𠀤音䚎。《說文》愚也。从心舂聲。《周禮·秋官·司刺》三赦曰憃愚。《註》生而癡騃，不識異義者也。又《廣韻》《集韻》《韻會》《正韻》𠀤書容切，音舂。《集韻》騃昬也。或作憧。《禮·哀公問》寡人憃愚冥頑。《註》憃，蔽於氣質也。又《集韻》昌容切，音衝。義同。又《廣韻》《集韻》《韻會》《正韻》𠀤丑用切。與戇同。亦省作贛。又《集韻》《韻會》𠀤陟降切。與戇同。亦省作贛。又《集韻》丑降切，音𥈄。義𠀤同。

憄：《篇海》陟利切，音緻。施也。

𢟼：《字彙補》與儚同。

𢟽：《字彙補》古文慕字。見漢𥓓。註詳本畫。

𢟾：《字彙補》許魏切，音誨。忌也。

憅：《說文》長箋》與慟同。又作𢣛憅。憅原字从勭从心。

憆：《集韻》丑庚切。同瞠。直視貌。

𢟿：《字彙補》火還切，音懁。慢也。

𢠀：《篇海》與悳同。註詳八畫。

憈：《集韻》丘於切，音虛。志怯也。

㦉：《玉篇》《集韻》𠀤古文懿字。註詳十六畫。

㦊：《集韻》胡瓜切，音華。心侈也。

𢠱：《集韻》乃版切。與赧同。《類篇》面慚赤也。

𢠲：《集韻》敷救切，音副。《類篇》怒也。或作㤱。

憉：《集韻》蒲庚切，音彭。憉悙，自强也。

憊：《唐韻》蒲拜切《集韻》《韻會》步拜切。《正韻》薄邁切，𠀤音備。《說文》𢢞也。本作𢞎，从心𤰇聲。今作憊。《廣韻》羸困也。《通俗文》疲極曰憊，疲劣也。或从疒作𤸶。又通作敗。《荀子·解蔽篇》惡敗而出妻。又《集韻》《韻會》𠀤蒲計切，音薜。困病也。《莊子·山木篇》貧也。非憊也。又《集韻》《類篇》鼻墨切《韻會》蒲北切，𠀤音蔔。困也。又叶平秘切，音葡。《易·遯卦》係遯之厲有疾憊也。畜臣妾吉，不可大事也。王肅讀。別作〈𢞎下心〉。

憋：《廣韻》普蔑切《集韻》匹滅切《韻會》《正韻》匹蔑切，𠀤音潎。《韻會》急速貌。《列子·力命篇》嘽咺憋懯。《揚子·方言》急性也。又《博雅》惡也。《後漢·董卓傳》憋腸狗態。又《集韻》必列切，音鱉。又《五音集韻》幷列切，音鷩。義𠀤同。或書作𢠳。

𢠳：《集韻》同憋。

憌：《集韻》殊倫切，音純。《說文》憂也。从心鈞聲。或作𢗋忳。又《廣韻》渠營切《集韻》葵營切，𠀤音瓊。與惸同。《集韻》惸惸，憂也。或作焭𢗋憌。

㦋：《集韻》陟加切，音奓。誕也。

憍：《廣韻》舉喬切《集韻》《韻會》居妖切，𠀤音驕。《集韻》逸也，矜也。《廣韻》憐也，恣也。《周武王·觴豆銘》戒之憍，憍則逃。又通作驕。《左傳·隱三年》驕奢淫泆。《疏》驕，謂恃己凌物。亦通作喬。《禮·樂記》齊音敖辟喬志。又《正韻》堅堯切，音驍。義同。又《廣韻》巨嬌切《集韻》渠嬌切，𠀤音趫。《集韻》虛憍，高仰也。又《韻會》居夭切。小人得志也。

憎：《唐韻》作滕切《集韻》《韻會》咨騰切《正韻》咨登切，𠀤音增。《說文》惡也。从心曾聲。《詩·小雅》伊誰云憎。

㦌：《說文》千短切，攛上聲。精戇也。从心毳聲。又《廣韻》《集韻》𠀤呼骨切，音忽。《玉篇》寢熟也。又《集韻》呼八切，音聒。臥覺也。又呼役切，音瞁。義同。

㦍：《集韻》愕本字。《後漢·寒朗傳》錯㦍不能對。

憏：《集韻》丑例切，音傺。㤞憏，未定也。考證：〔音傺。㤞憏，未定也。〕謹按此字右旁从祭係十一晝，謹改歸十一晝内。

憐：〔古文〕㥕《唐韻》落賢切《集韻》《韻會》《正韻》靈年切，𠀤音蓮。《說文》哀也。《吳越春秋河上歌》同病相憐。又《廣韻》愛也。《魯連子引古諺》心誠憐，白髮元。又《集韻》離珍切，音鄰。義同。《楚辭·九辯》羈旅而無友生，惆悵兮而私自憐。叶上生。俗作怜。

𢠴：《正字通》同憐。

𢠵：《廣韻》《正韻》昌兩切《集韻》《韻會》齒兩切，𠀤音敞。《玉篇》𢠵怳，驚貌。或省作惝。考證：〔《玉篇》敞怳，驚貌。〕謹照原文敞怳改𢠵怳。

憑：《廣韻》扶冰切《集韻》《韻會》皮冰切，𠀤音凭。依也，託也。《書·顧命》憑玉几。又姓。又叶蒲蒙切，音蓬。《華覈·自責文》越從朽壤，蟬脫朝中。煕光紫闥，靑瑣是憑。俗作慿，非。

憒：《廣韻》《集韻》《韻會》古對切《正韻》古內切，𠀤音幗。《集韻》心亂也。从心貴聲。《蜀志·蔣琬傳》琬曰：事不當理，則憒憒矣。又《唐韻》《集韻》𠀤胡對切，音潰。又《集韻》戸賄切，音瘣。又沽罪切，音𦞙。義𠀤同。

憓：《字彙》與惠同。《司馬相如·封禪書》義征不憓。《註》不順也。

憔：《廣韻》昨焦切《集韻》《韻會》慈焦切《正韻》慈消切，𠀤音樵。《廣韻》憔悴，瘦也。《吳語》民人離落，而日以憔悴。與顦通

憕：《唐韻》直陵切《集韻》《韻會》持陵切，𠀤音澂。《說文》平也。《玉篇》心平也。又《正韻》時征切，音成。義同。◎按玉篇等書皆切澄母，而正韻獨切禪母，蓋澄母乃次淸舌上徵音，若禪母則次濁正齒商音矣。又《廣韻》直庚切《集韻》除庚切，𠀤音棖。《玉篇》憕𢘌，失志貌。又《集韻》中莖切，音朾。義同。又《類篇》澄應切，音瞪。心靜也。又《集韻》丁鄧切，音隥。懵憕，神不𤕤也。〇按中莖切屬知母，丁鄧切屬端母，然皆是徵音，故與澄母相近，在同音之中，端爲徵音之一，知爲徵音之五，澄爲徵音之七也。至若禪母商音次濁聲之字，則不可以切徵音次淸聲之字矣。

憖：《唐韻》魚覲切《集韻》《正韻》魚僅切《韻會》疑僅切，𠀤音猌。《說文》問也，敬謹也。从心猌聲。一曰說也。一曰甘也。《廣韻》且也。《左傳·哀十六年》不憖遺一老。《註》憖，且也。又《詩·小雅》不憖遺一老。《箋》心不欲而自彊之辭。又願也。《晉語》憖庇州犁焉。《註》願也。又缺也。《左傳·文十二年》兩君之士，皆未憖也。又發語辭。《左傳·昭二十八年》憖使吾君聞勝與臧之死也，以爲快。一曰傷也。《揚子·方言》𨻰蔡之閒謂之憖。又《集韻》《韻會》𠀤語靳切，音垽。《博雅》慯也。又《五音集韻》香靳切，音焮。《字林》笑貌。《張衡·思𤣥賦》戴勝憖其旣歡兮。文選章懷讀。又《五音集韻》五鎋切。《字林》問也。又《集韻》魚巾切《韻會》語巾切，𠀤音銀。地名。《春秋·昭十一年》會于厥憖。

憗：《正字通》本作憖，俗省作憗。又作憗。

𢠶：《玉篇》古文患字。註詳七畫。

憘：《說文》憙，亦作憘。又《字彙補》古文喜字。註詳口部九畫。

憙：《廣韻》《集韻》《韻會》許旣切《正韻》許意切，𠀤嬉去聲。《說文》悅也。从心从喜，喜亦聲。《徐鍇曰》喜在心，憙見爲此事，是心悅爲此事也，會意。《史記·周本紀》無不欣憙。又好也。《賈誼·治安策》遇之有禮，則羣臣自憙。《註》憙，好也。又省作喜。《史記·封禪書》天子心獨喜。又《扁鵲傳》問中庶子喜方者。𠀤讀許旣切。《集韻》亦書作憘。又《廣韻》虛里切《集韻》《韻會》許已切《正韻》許里切，𠀤音蟢。樂也。亦省作喜。又《集韻》虛其切，音唏。《說文》卒喜也。本作㰻。或从喜作歖。或从心作憙。亦作憘。《後漢·蔡邕傳》試潛聽之曰憘。《註》音僖，歎聲也。

㦎：《廣韻》呼麥切《集韻》忽麥切，𠀤音𢄶。不慧也。《玉篇》乖戾也，頑也。《顏氏家訓》乃𨻰文墨，㦎㦎無言者須言。又《集韻》胡麥切，音畫。義同。

𢠷：《集韻》虎項切，音傋。勜𢠷，多力貌。又《集韻》戸講切，音項。義同。

憚：《唐韻》《集韻》《韻會》徒案切《正韻》杜晏切，𠀤音但。《說文》忌難也。从心單聲。一曰難也。《增韻》畏也。又《集韻》得案切，音旦。《書·畢命》彰善癉惡。或作憚。又《集韻》丁賀切，音跢。《說文》勞病也。本作癉，或从心。《詩·小雅》憚我不暇。《朱註》憚，勞也。又《集韻》尺戰切，音硟。難也。《揚子·方言》齊魯曰憚。又《韻會》昌善切。慢易也。又《集韻》蕩旱切，音蜑。勞也，難也。《詩·小雅》哀我憚人。又《集韻》黨旱切，音亶。勞也。又通作怛。《周禮·冬官考工記·矢人》則雖有疾風，亦弗之能憚矣。《釋文》音怛，都達反。又《韻會》唐干切，音壇。驚怛也。《莊子·達生篇》以鉤注者憚。又《五音集韻》於權切，音𡣬。車敝貌。

𢠸：《集韻》同憚。又𢠸狐，地名。《史記·周本紀》秦取九鼎寶器，而遷西周公於𢠸狐。

憛：《集韻》徒南切，音覃。憂意。又《類篇》余廉切，音鹽。惶遽也。又《集韻》於鹽切，音懕。《博雅》悇憛，懷憂也。又《集韻》《韻會》𠀤他紺切，音僋。《博雅》思也。一曰憛𢚗，憂惑也。一曰遑遽也。一曰禍福未定意。或作㤾。

憜：《集韻》同惰。

憝：〔古文〕𢥲《唐韻》《集韻》《韻會》徒對切《正韻》杜對切，𠀤音隊。《說文》怨也。从心敦聲。《書·康誥》凡民罔弗憝。又惡也。《書·康誥》元惡大憝。謂大可惡也。又《集韻》杜罪切，音錞。恨也。或作譈懟，亦書作憞。

憞：《集韻》同憝。《揚子·法言》楚憞羣策，而自屈其力。《註》憞，惡也。又《集韻》徒困切，音鈍。憞溷，惡亂也。又他昆切，音暾。憞恨，心不明也。或省作敦。

憟：《廣韻》相玉切《集韻》須玉切，𠀤音粟。《類篇》詭隨也。《玉篇》承上顏色也。

𢠹：《集韻》先齊切，音嘶。惿𢠹，心怯也。又相支切，音斯。慄也。

㦏：《集韻》聳尹切，音筍。愞㦏，劣弱貌。又《玉篇》息孌切。悅也。

憠：《廣韻》《集韻》𠀤其月切，音橜。《說文》勥也。或从心，亦書作𠢤。

𢠺：《集韻》蒲撥切，音跋。心起也。

憡：《廣韻》楚革切《集韻》測革切，𠀤音策。《玉篇》小痛也。亦省作悚。

𢠻：《正字通》俗㥆字。

𢠼：《集韻》莫佳切，音䁲。𢠼慀，心不平也。

憢：《廣韻》許幺切《集韻》馨幺切，𠀤音膮。《說文》懼也。本作嘵。或从言，或从心。又《集韻》堅堯切，音驍。僞也。本作僥，或从敫作儌，或从心作憢。

憣：《正字通》符山切，音番。心變動也。

𢠽：《唐韻》徒朗切《集韻》待朗切，𠀤音蕩。《說文》放也。或作愓婸偒。

憤：《唐韻》《正韻》房吻切《集韻》《韻會》父吻切，𠀤墳上聲。《說文》懣也。从心賁聲。《周語》陽癉憤盈。《註》積也。鬱積而怒滿也。又《集韻》或作𢤬。亦作賁。《禮·樂記》廣賁之音作，而民剛毅。《音義》依註讀爲憤，扶粉反。又作馮。《莊子·盜跖篇》侅溺於馮氣，郭象讀。又《韻會》《正韻》𠀤房問切，音與分同。滿也。《論語》不憤不啓。《又》發憤忘食。◎按註𠀤上聲，字書有上去二音。又叶符筠切，音焚。《蘇轍·祭范鎭文》力諫不從，遂致爲臣。開門接士，不怨不憤。《說文》憤本字。憤字从芔作。

憥：《廣韻》魯刀切《集韻》郞刀切，𠀤音勞。《玉篇》心力乏也，疾也。

憦：《集韻》郞到切，勞去聲。懊憦，悔也。

憧：《唐韻》尺容切《集韻》《韻會》昌容切，𠀤音衝。《說文》意不定也，从心童聲。《易·咸卦》憧憧往來。又《集韻》諸容切，音忪義同。又《類篇》徒東切，音童。《易·咸卦》憧憧，徐邈讀。又《集韻》書容切，音舂。與惷同。騃昬也。又《韻會》徒弄切，音洞。意不定也。又《五音集韻》直絳切，音䡴。義同。一曰戇憧，愚貌。亦作𢤖。

㦐：《集韻》女利切，音膩。快性也。

憨：《廣韻》呼談切《集韻》《韻會》呼甘切，𠀤音蚶。《玉篇》愚也，癡也。或作𠐣坎。又《廣韻》《集韻》𠀤下瞰切。又《集韻》呼濫切，音斂。義𠀤同。

㦑：《集韻》許鑒切，音𠐣。怒也。

憩：《集韻》本作愒，或作憇，亦書作𢠾。《詩·召南》召伯所憩。

𢠾：《正字通》同憩。

𢠿：《字彙》居僞切，音䞈。諧也。○按此字不見於六書，不知《字彙》何據。姑存備考。

𢡀：《集韻》迄得切，音黑。惛也。

𢡁：《集韻》迄及切，音翕。心熱貌。

憪：《唐韻》戸閒切《集韻》《韻會》何閒切。《說文》愉也。从心閒聲。《廣韻》心靜也。或作𢡿。又《玉篇》《廣韻》《集韻》𠀤下赧切，音僩。《廣韻》寬大貌。又不安貌。《史記·文帝紀》憪然念外人之有非。又勁忿貌。《唐書·王叔文傳》憪然以爲天下無人。又《韻會》《正韻》𠀤下𥳑切，音限。義同。

憫：《廣韻》眉殞切《集韻》《韻會》美隕切，𠀤音閔。《集韻》憂也。或書作𢡥。

𢡂：《集韻》待朗切，音蕩。《博雅》𢡂慂，動也。

㦒：《廣韻》郞奚切《集韻》鄰知切，𠀤音黎。《說文》多言也。又《集韻》憐題切，音黎。《揚子·方言》㦒忚，欺謾語也。又《集韻》郞計切，音麗。義同。本作謧，或作𧮛㦒。

㦓：《廣韻》《集韻》𠀤胡典切，音峴。㦓㦓，意難也。又《集韻》呼典切，音顯。義同。又《集韻》忍善切。本作㒄。或从心。《說文》意膬也。一曰意急而懼。又《集韻》乃見切，音睍。意難也。

憬：《唐韻》《集韻》《韻會》《正韻》𠀤俱永切，音炯。《說文》覺寤也。从心景聲。引《詩·魯頌》憬彼淮夷。又遠也。又《集韻》《韻會》𠀤孔永切。遠行貌。《詩·魯頌》憬彼淮夷。沈重讀。又《集韻》《韻會》𠀤畎迥切，音炅。義同。

𢡃：《唐韻》於力切《集韻》乙力切，𠀤音臆。《說文》滿也。一曰十萬曰𢡃。《書·洛誥》公其以予萬億年，敬天之休。《詩·小雅》我庾維億。古本俱作𢡃，石經溷用𠐥，通改作𠐥。籀文作悥。

憭：《唐韻》力小切《玉篇》力繞切，𠀤音繚。《說文》慧也。从心尞聲。又《廣韻》盧鳥切《集韻》朗鳥切《正韻》盧皎切，𠀤音了。《廣韻》照察也。《集韻》快也。又《廣韻》落蕭切《集韻》憐蕭切，𠀤音聊。《廣韻》空貌。又憭慄，心目傷也。《朱子·民安道中詩》憭慄起寒襟。

憮：《集韻》《韻會》𠀤罔甫切，音武。《說文》愛也。从心無聲。《爾雅·釋言》撫也。《註》愛撫也。《疏》《方言》東齊邠陶之閒謂愛曰憮。又《廣韻》憮然，失意貌。《三蒼》怪愕之辭。《論語》夫子憮然。《何晏註》爲其不達己意，而便非己也。《廣韻》或作㒇。又《五音集韻》况羽切。《前漢·張敞傳》京兆眉憮。《註》憮，音詡。孟康曰：北方人以媚好爲詡。一曰傲也。又《集韻》荒乎切，音呼。大也。《詩·小雅》亂如此憮，叶上辜。《註》火吳反。《毛傳》憮，大也。又傲也。《禮·投壺》毋憮毋傲。又《集韻》《韻會》𠀤微夫切，音無。《廣韻》空也。

憯：《正字通》俗𢡚字。《唐韻》《集韻》《韻會》《正韻》𠀤七感切，音慘。《說文》痛也。从心朁聲。《詩·小雅》胡憯莫懲。又曾也。《詩·小雅》憯莫懲嗟。又《大雅》憯不畏明。又《集韻》此忝切。亦痛也。

𢡄：《字彙》𢡚字省文。《前漢·武帝紀》支體傷則心𢡄怛。

憰：《唐韻》《集韻》𠀤古穴切，音玦。《說文》權詐也。从心矞聲。言詭曰譎，心詭曰憰。

𢡅：《五音集韻》邊迷切，音豍。栖也。

憱：《五音集韻》初救切，音簉。《集韻》慼也。又《字彙補》與蹙同。《戰國策》汗明憱焉。《註》憱蹙同。

𢡆：《集韻》同懇。詳懇字註。

𢡇：《集韻》攻乎切，音姑。怯也。

㦔：與厭通。《說文》作懕。詳懕字註。

𢡈：《唐韻》《集韻》𠀤此芮切，音毳。《說文》謹也。从心𠭥聲。《長箋》卜問吉凶爲𢡈。卜之於心，謹可知矣，故从𢡈。

憲：《唐韻》《集韻》《韻會》𠀤許建切，音獻。懸法示人曰憲。从害省，从心从目。觀於法象，使人曉然知不善之害。接於目，怵於心，凜乎不可犯也。《周禮·天官·小宰》憲禁于王宮。《註》憲謂表縣之，若今新有法令也。《詩·大雅》文武是憲。《箋》憲，表也，言爲文武之表式也。因憲爲表式之義，故人之取法，亦謂之憲。《書·說命》惟聖時憲。《傳》憲，法也，言聖王法天，以立敎於下也。《禮·內則》五帝憲。《註》法其德行也。又《說文》敏也。《禮·學記》發慮憲。《註》言發計慮，當擬度於法式。《徐鍇曰》目與心應爲敏也。又《諡法》博聞多記曰憲。又《詩·大雅》無然憲憲。《毛傳》憲憲，猶欣欣也。《箋》女無憲憲然爲之制法度，達其意以成其惡也。蓋譏當時變亂舊章，創立新法。此憲憲二字，殆詼諧語，所以深刺之也。後人引訓憲字正文，以釋憲字，遂覺憲字爲表示人以惡者，其去憲字本義何啻萬里。大抵字書訓義，多犯此病，不得不辨。又州名。本樓煩監，唐置州。又姓。出《姓苑》。《集韻》或作䩵。又《集韻》《韻會》𠀤呼典切，音顯。《韻會》興盛貌。《詩·大雅》顯顯令德。《中庸》引《詩》作憲憲令德。《正字通》憲有顯示之義。又叶虛言切，音軒。《詩·小雅》萬邦爲憲。叶上原閑軒。又《大雅》無然憲憲。叶上難。難，泥涓切。

𢡉：《集韻》《類篇》𠀤色入切，音澀。慳也。

𢡊：《玉篇》俗愆字。

𢡋：《集韻》㤓，或作𢡋。◎按字本十二畫。《正字通》誤入十一畫，今改正。

憳：《五音集韻》吐敢切，音菼。憳忒，心不寧也。○按字本十二畫。《字彙》誤入十一畫，今改正。

㦕：《五音集韻》力中切，音隆。意也。

𢡌：《集韻》慺古作𢡌。註詳十一畫。

𢡍：《廣韻》古核切，音隔。智也。

𢡎：《五音集韻》牛具切，音遇。意也。

𢡏：《篇海》奴可切，音娜。𡷫也。

𢡐：《字彙補》在計切，音嚌。愁怒也。

𢡑：《字彙補》郞翌切，音力。謹也。

𢡒：《字彙補》照世切，音志。至也。

𢡓：《字彙補》徒朗切，音蕩。與𢠽同。

𢡔：《集韻》懼古作𢡔。註詳十八畫。

𢡕：《字彙補》與惕同。

𢡖：《篇海類編》俗慘字。

𢡗：《集韻》與萌同。

𢡘：《字彙補》古文惠字。註詳八畫。

𢡙：《集韻》患古作𢡙。註詳七畫。

憴：《廣韻》食陵切《集韻》《韻會》《正韻》神陵切，𠀤音繩。《爾雅·釋訓》憴憴，戒也。又通作繩。《詩·周南》宜爾子孫繩繩兮。《註》戒愼也。

憵：《廣韻》普擊切《集韻》匹歷切，𠀤音霹。《博雅》猝也。

憶：《廣韻》於力切《集韻》《韻會》乙力切《正韻》伊昔切，𠀤音抑。念也，思也，記也。《古詩》下有長相憶。《增韻》古作意，誤。

𢢒：《篇海》蘇骨切，音窣。𢝀𢢒，漸貌。𢝀𢢒，慚貌。

憷：《廣韻》創舉切《集韻》𠝵所切《正韻》創祖切，𠀤音楚。《集韻》痛也。或从疒。又《集韻》創據切，音儊。心利也。通作楚。

𢢓：《字彙》於容切，音雍。憂也。◎按此字不見於玉篇集韻等書，《正字通》謂爲俗字，是也。

憸：《唐韻》息廉切《集韻》《韻會》《正韻》思廉切，𠀤音銛。《說文》憸，詖也。憸利於上，佞人也。《書·立政》其勿以憸人。又《囧命》爾無怩于憸人。又《廣韻》七廉切《集韻》千廉切，𠀤音籖。《博雅》彊也。一曰詖也。又《廣韻》《集韻》𠀤七漸切，音塹。亦詖也。一曰㤿憸，多意。又《廣韻》《集韻》𠀤虛檢切，音險。本作譣。《廣雅》詖也。或从心。又通作𢘼。《蔡沈·尚書註》小人而謂之憸者，形容其沾沾便捷之狀也。

𢢔：《正字通》與慢同。

𢢕：《集韻》字由切，音酋。《博雅》猶鉗惡也。一曰傲也。本作㥢。

𢢖：《集韻》去例切，音愒。恐也。

𢢗：《廣韻》《集韻》𠀤直角切，音濁。《類篇》心不安也。

憹：《廣韻》《集韻》𠀤奴冬切，音農。㦀憹，悅也。又《集韻》濃江切，音𦗳。心亂也。又《類篇》奴刀切，音猱。懊憹，痛悔也。又《集韻》乃老切，音腦。與㛴同。《說文》有所恨也。汝南人有所恨曰㛴。或作惱𢙉𡡟憹。

憺：《唐韻》徒敢切《集韻》《韻會》杜覽切《正韻》徒覽切，𠀤音淡。《說文》安也。从心詹聲。《楚辭·哀時命》志欿憾而不憺兮。《謝靈運詩》游子憺忘歸。又《廣韻》《韻會》《正韻》𠀤徒濫切，音餤。《集韻》動也。《前漢·李廣傳》威稜憺乎鄰國。《朱子·哭張栻詩》魏公威略憺華戎。又《集韻》徒甘切，音談。《類篇》恬也。

憻：《篇海》他旦切。與坦同。寬也，明也。亦平安也。出佛經。

𢢘：《篇海》徒朗切。與婸同。放蕩也。

憼：《唐韻》居影切《集韻》舉影切，𠀤音景。《說文》敬也。从心敬聲。與儆通。《荀子·佹詩》無私罪人，憼革二兵。《註》憼，戒也。革，甲也。二，副也。言無私心而治有罪之人，反恐爲所害，而常爲兵革，以備之也。又《廣韻》居兩切《集韻》舉兩切，𠀤音繈。義同。又《集韻》居慶切。與敬同。本作敬。或从心。《說文》肅也。

憽：《廣韻》蘇公切《集韻》《韻會》蘇叢切，𠀤音檧。《廣韻》惺憽，了慧人也。

𢢙：《集韻》慄本字。

㦗：《廣韻》《集韻》𠀤居吟切，音金。《廣韻》心㦗貌。又《類篇》渠飮切，音噤。義同。又《集韻》巨禁切。音𤘡。心堅同也。本作𢙿。或从禁。

憾：《廣韻》《集韻》《韻會》《正韻》𠀤胡紺切，含去聲。恨也。《中庸》人猶有所憾。或省作感。《前漢·張安世傳》何感而上印歸邸。又《集韻》《韻會》《正韻》𠀤戸感切，音頷。義同。又《集韻》徒感切，音禫不安也。

𢢚：《集韻》丘蓋切，音磕。貪也。本作愒。或从水作渴，或从欠作𢢚。

𢢛：《集韻》同𢟧。

㦘：《玉篇》古的切，音激。疾也。

憿：《唐韻》古堯切《集韻》《韻會》《正韻》堅堯切，𠀤音驍。《說文》幸也。亦作激。通作僥徼。又《五音集韻》輕皎切，音磽。義同。又《集韻》吉了切，音皎。憿憭，以誠告也。又《集韻》《類篇》𠀤吉歷切，音激。疾也。或書作㦘。

懀：《廣韻》《集韻》烏外切《正韻》烏會切，𠀤音薈。《集韻》懀懶，嫌惡也。又悶也。又《廣韻》《集韻》𠀤烏快切，音䵳。《類篇》心惡也。又《五音集韻》烏括切，音斡。憎也。

𢢜：《廣韻》《正韻》魚怯切《集韻》《韻會》逆怯切，𠀤音業。懼也，危也。《集韻》通作業。

懁：《唐韻》古縣切《集韻》扃縣切，𠀤音睊。《說文》急也。从心睘聲。又《集韻》呼關切，音豩。性戾也。又胡關切，音還。辨急也。《莊子·列禦𡨥》順懁而達。又《集韻》隳緣切《正韻》呼淵切，𠀤音翾。義同。

懂：《正韻》多動切，音董。懵懂，心亂也。◎按廣韻集韻，有𢤦字無懂字。正韻从省，收懂字，失𢤦字，而字彙兩字𠀤收。此古今筆畫之譌，而字愈多也。

懃：《廣韻》巨斤切《集韻》《韻會》《正韻》渠斤切，𠀤音芹。慇懃，委曲貌。又姓。又叶儉堅切，音乾。《蘇軾·祭柳仲遠文》久而不試，理豈其然。雖不負米，實勞且懃。

懄：《集韻》渠巾切，音勤。憂也。本作慬。

𢢝：《集韻》同㥞。俗作𢤪，非。

懅：《廣韻》强魚切《集韻》求於切，𠀤音渠。《廣韻》怯也。又《廣韻》其據切，音遽。《類篇》懼也，慚也。《後漢·王霸傳》霸慚懅而退。俗作𢟶，非。

懆：《廣韻》采老切《集韻》《韻會》采早切，𠀤音草。《說文》愁不安也。从心喿聲。《詩·小雅》念子懆懆。又《集韻》七感切。與慘通。義同。又《集韻》先到切，音噪。貪也。又七到切，音慥。義同。又《集韻》蘇遭切，音騷。《說文》動也。本作慅。又《集韻》倉刀切，音操。愁也。

懇：《唐韻》康很切《集韻》《韻會》《正韻》口很切，𠀤音墾。《說文》悃也。从心豤聲。本作𢡆，今作懇。《集韻》誠也。《廣韻》懇惻，至誠也。又信也。又或作貇。《前漢·劉向傳》貇貇數奸死亡之誅。《師古註》款誠之意。亦作頎。《禮·檀弓》頎乎其至也。《註》頎音懇，惻隱之貌。又《周禮·冬官考工記》是故輈欲頎典。《註》頎典，堅刃貌。《鄭司農云》頎，讀爲懇。典，讀爲殄。

懈：〔古文〕𢢣《唐韻》古隘切《集韻》《韻會》居隘切，𠀤音薢。《說文》怠也。从心解聲。又或作解。《詩·大雅》夙夜匪解。又《正韻》居拜切。義同。又叶古縊切，音記。《揚雄·元后誄》穆穆明明，昭事上帝。弘漢祖考，夙夜匪懈。俗讀匣母，非。

應：《廣韻》《集韻》《韻會》《正韻》𠀤於陵切，音膺。《說文》當也。从心𤸰聲。《徐曰》𤸰，鷹字也。本作𤻮，今作應。又料度辭也。《唐詩》應須，祇應，皆是也。又《周語》其叔父實應且憎。《註》猶受也。又國名。《括地志》故應城，因應山爲名，在汝州葉縣。又姓。出南頓，本周武王後。《左傳·僖二十四年》邗晉應韓，武之穆也。漢有應曜，與四皓偕隱，曜獨不出，八代孫應劭，集解漢書。又通作膺。《書·武成》誕膺天命。《註》當也。又《廣韻》《集韻》《韻會》《正韻》𠀤於證切，音譍。《集韻》答也。《廣韻》物相應也。《易·咸卦》二氣感應以相與。又樂名。《周禮·春官·笙師應樂註》應長六尺五寸，象柷，有椎連底，左右相擊，以應柷也。《樂書》應樂，猶鷹之應物，其獲也小，故小鼓小舂謂之應，所以應大也。小鼙曰應鼓。《周禮·春官·小師》擊應鼓。《註》鼙也。又天子之門曰應門。《詩·大雅》廼立應門。《註》正門也。又州名。鴈門地，唐置應州。又叶於容切，音雍。《易·蒙卦》童蒙求我，志應也。初筮告，以剛中也。《陸賈新語》事以類相從，聲以音相應。◎按應字，向來經史皆作平去二音。《正字通》止作去聲，誤。

𢢞：《唐韻》苦計切《集韻》詰計切，𠀤音契。《說文》𢞎也。从心𣪠聲。又《集韻》罄致切，音棄。義同。又吉詣切，音計。憂也。又《集韻》《類篇》𠀤口賣切，音解。《說文》難也。本作𡢖。或从心。又《集韻》苦席切，音𨒅。怖也。

懊：《廣韻》《韻會》《正韻》烏皓切《集韻》烏浩切，𠀤音襖。《廣韻》懊惱也。《集韻》恨也。或作㤇。晉綠珠有懊儂歌。又《廣韻》烏到切《集韻》於到切，𠀤音奧。《爾雅·釋言》忨也。《郭璞註》愛忨也。蓋人情因愛生惱，終爲懊恨之意。又《集韻》乙六切，音澳。《廣韻》貪也。

懋：《唐韻》《集韻》《韻會》《正韻》𠀤莫𠋫切，音茂。《說文》勉也。从心楙聲。《書·舜典》惟時懋哉。又盛大之意。與楙通。《書·大禹謨》予懋乃德。《註》禹有是德，而我以爲盛大也。又或作茂。《董仲舒·天人策》引書，茂哉茂哉。蓋古者懋與楙通，而楙又與茂通也。

懌：《唐韻》羊益切《集韻》《韻會》《正韻》夷益切，𠀤音睪。《說文》悅也。从心睪聲。《書·康誥》則予一人以懌。又以我悅彼亦曰懌。《書·梓材》和懌先後迷民，用懌先王受命。又叶弋灼切，音藥。《詩·小雅》未見君子，憂心奕奕。旣見君子，庶幾悅懌。《孫楚·榮啓期贊》榮心溫雅，旣夷旣懌。濁以徐淸，寂然淡泊。

懍：《廣韻》力稔切《集韻》《韻會》力錦切，𠀤音廩。《集韻》懼貌。《廣韻》敬也。又畏也。《書·泰誓》百姓懍懍。《前漢·食貨志》直爲此懍懍。《註》危也。又通作稟。《前漢·賈誼傳》直爲此稟稟。又《集韻》或作伈。又通作㐭𥠌。又《集韻》《韻會》𠀤盧感切，音壈。坎懍，困極也。或作廩。《前漢·揚甘泉賦》下隂潛以慘廩。《註》亦寒涼之意。廩讀如本字，又魯感反。又寒添貌。又《集韻》巨禁切，音𤘡。心怯也。俗作𢤭，非。

懎：《廣韻》所力切，音色。恨也。

懏：《集韻》祖峻切，音俊。慧也。

𢢟：《集韻》𢜪，古作𢢟。註詳九畫。

𢢠：《集韻》惰，古作𢢠。註詳九畫。

𢢡：《集韻》與慠同，亦書作㥿。

𢢢：《集韻》同愨。詳愨字註。

𢢣：《字彙補》古文懈字。見漢𥓓。註詳本畫。

𢢤：《五音集韻》人矯切，音繞。遠也。

𢢥：《字彙補》與惻同。見漢張純𥓓。

𢢦：《字彙補》漢夏承𥓓轡字。見漢隷分釋。

𢢧：《集韻》讎，古作𢢧，註詳言部十六畫。

𢣎：《集韻》土緩切，湍上聲。悿𢣎，心惛也。

𢣏：《集韻》於蓋切，音愛。謹也。

𢣐：《廣韻》匹賓切《集韻》紕民切，𠀤音繽。敬也。又《集韻》𤰞民切，音賓。心伏也。

懕：《廣韻》一鹽切《集韻》於鹽切《韻會》幺鹽切《正韻》衣鹽切，𠀤音㤿。《說文》安也。从心厭聲。又通作厭。《詩·小雅》厭厭夜飮。《說文》引《詩》作懕。《朱註》厭厭，安也，亦久也。蓋飮酒之久，將醉而有安詳之容也。又《集韻》於豔切，音𢜰。足也。或省作厭猒。又《集韻》益涉切，音魘。心可也。

懖：《唐韻》《集韻》𠀤古活切，音括。《說文》善自用之意也。从心銛聲。或从耳作𦗾，亦作𢤌。又通作聒。《書·盤庚》今汝聒聒。

㦚：《唐韻》方沔切《集韻》俾緬切，𠀤音褊。《說文》憂也。一曰急也。从心辡聲。又从二辛會憂意。或書作𢣑。

𢣑：《集韻》同㦚。

𢣒：《廣韻》戸昆切《集韻》胡昆切，𠀤音䰟。本作忶。或从䰟。心悶也。

懗：《正字彙》呼嫁切，蝦去聲。誑也。

懘：《廣韻》《集韻》《韻會》《正韻》𠀤尺制切，音掣。本作滯。或从心，亦作慸𢤔，音敗。不和也。又《集韻》丑例切。義同。或作㦅。又《集韻》充至切，音痓。又《玉篇》《廣韻》尺氏切《韻會》敞爾切《正韻》尺里切，𠀤音侈。義𠀤同。

㦛：〔古文〕𢗓《唐韻》余呂切《集韻》演女切，𠀤音與。《說文》趨步㦛㦛也。从心與聲。又《廣韻》以諸切《集韻》《韻會》羊諸切，𠀤音余。《廣韻》恭敬。《集韻》行步安舒。蓋由恭敬而得安舒也。俗作舉，非。《韓愈詩》㦛㦛江南子。俗本譌作舉舉。〇按集韻上聲作㦛，或作𢗓，亦書作懙。又平聲作懙，或作𢗓，亦書作㦛，三字𠀤通，無二義。

懙：《集韻》同㦛。《前漢·敘傳》長倩懙懙。

㦜：《集韻》黃郭切，音穫。心動也。又怳縛切，音矆。驚也。一曰遽視。本作戄，或作㦜。

𢣓：《集韻》力協切，音列。《類篇》𢣓㤴，輕薄貌。

懚：《廣韻》《集韻》𠀤於靳切，與㒚同。《廣韻》依人也。

𢣔：《集韻》民堅切，音綿。《類篇》忘也。

懛：《廣韻》丁來切《集韻》當來切，𠀤音𪒴。《集韻》懛獃，𢠵怳也。

懜：《唐韻》武亙切《集韻》《韻會》母亙切，𠀤瞢去聲。《說文》不明也。从心夢聲。又悶也。《集韻》或从瞢作懵，或从人作𠐧。又通作瞢。《周禮·春官·眂祲》掌十煇之法，六曰瞢。《註》日月瞢瞢無光也。與懜同。又《韻會》莫鳳切，音夢。惛也。又《集韻》母總切，音蠓。《廣韻》闇也。一曰心亂。本作懵。或从蒙作懞，或从夢作懜。又《廣韻》《正韻》莫紅切《集韻》《韻會》謨蓬切，𠀤音蒙。《集韻》本作懵，或从夢作懜。懜懜，無知貌。一曰慚也。又《集韻》謨中切。本作儚。《爾雅·釋訓》儚儚，惛也。或作懜。又《集韻》彌登切。與𠐧顭通。義同。

𢣕：《字彙》同懝。

懝：《唐韻》五漑切《集韻》牛代切，𠀤音礙。《說文》駭也。一曰惶也。或書作𢣕。又《集韻》偶起切。度也。本作擬，或从心。又《廣韻》魚力切《集韻》鄂力切。《說文》小兒有知也。本作㘈，或从心。

懞：《集韻》謨蓬切，音蒙。愨厚貌。

懟：《廣韻》《集韻》《韻會》《正韻》𠀤直類切，音墜。《說文》怨也。从心對聲。或从言。又《集韻》徒對切，音隊。本作憝，或作懟，義同。《詩·大雅》彊禦多懟。

懠：《廣韻》徂奚切《集韻》前西切，𠀤音齊。《廣韻》怒也。《詩·大雅》天之方懠。又《集韻》《韻會》《正韻》𠀤牋西切，音齎。《集韻》懠疑猶猜疑也。或从齎。又《集韻》才資切，音茨。亦怒也。又《集韻》才詣切，音嚌。《爾雅·釋言》怒也。一曰愁也，疾也。

𢣖：《正字通》同惰。詳惰字註。

懡：《廣韻》亡果切《集韻》母果切，𠀤音麼。《類篇》懡㦬，慚也。

𢣘：《廣韻》《集韻》𠀤以醉切，音蜼。《廣韻》忘也。

𢣙：《廣韻》烏定切《集韻》縈定切，𠀤音鎣。《類篇》忊𢣙，恨也。

懢：《廣韻》魯甘切《集韻》盧甘切，𠀤音藍。《集韻》貪懢，嗜也。或从口。又《集韻》戸黤切，音檻。健也。又《集韻》《韻會》𠀤盧瞰切，音𤂺。貪也。

㦝：《唐韻》莫角切《集韻》墨角切，𠀤音邈。與𢤧同。《說文》美也。《曹操·祭橋公墓文》國念明訓，士思令謨。幽靈潛翳，㦝哉緬矣。从心貌聲。本作䫉。

懣：《唐韻》《集韻》《韻會》《正韻》𠀤莫困切，音悶。《說文》煩也。从心从滿，滿亦聲。又《廣韻》模本切《集韻》《會韻》《正韻》母本切，𠀤音悗。或省作𢟮，亦作㦖鞔。《禮·問喪》悲哀志懣氣盛。《陸德明·音義》懣，亡本反。又音滿。范音悶。又《集韻》《會韻》𠀤母伴切，音滿。《史記·倉公傳》使人煩懣食不下。

𢣚：《集韻》乃禮切，音禰。心弱也。

懤：《廣韻》直由切《集韻》𨻰留切，𠀤音儔。《廣韻》愁毒貌。《王褒·九懷》泱莽兮究志，懼吾心兮懤懤。又《集韻》丈九切，音紂。義同。又《集韻》覩老切，音倒。憂也。又《集韻》直祐切，音胄。愁毒也。

㦞：《正字通》同懤。

懥：《廣韻》《集韻》《韻會》𠀤陟利切，音致。《廣韻》怒也。《大學》身有所忿懥。或作懫。又《廣韻》《集韻》𠀤脂利切，音至。又《集韻》直利切，音緻。又丑吏切，音眙。又《正韻》支義切，音寘。義𠀤同。懥原字从忄从𤴡作。

㦟：《廣韻》莫皆切《集韻》謨皆切，𠀤音埋。《博雅》慧也。

懦：《唐韻》人朱切《集韻》《韻會》汝朱切，𠀤音儒。《說文》从心需聲。駑弱者也。《荀子·修身篇》偷懦憚事。《前漢·兒寬傳》善屬文，然懦於武。又《集韻》乳兗切，音耎。又《集韻》《正韻》𠀤奴亂切。同愞。義𠀤同。又《集韻》奴臥切，音稬。《孟子》懦夫有立志。

𢣛：《正字通》慟憅𠀤同。李斯𥓓動字，小篆作勭，故勭與𢣛通。憅原字从勭从心。

𢣜：《說文》長箋》慩本字。亦作㦁。

𢣝：《篇海》徒臥切，音惰。懶𢣝也。

𢣞：《篇韻》卜則切，音百。設倉也。

懧：《字彙補》與懦同。《戰國策》憒於憂而性懧愚。《註》當作懦。

𢣟：《說文》長箋》同㦛。詳㦛字註。

𢣠：《字彙補》良秀切，音溜。凡書生而重玩溫曰𢣠。

𢣡：《字彙補》漢𥓓僰字。

𢣢：《字彙補》同勰。

懩：《集韻》《韻會》《正韻》𠀤以兩切，音養。心所欲也。《潘岳·射雉賦》徒心煩而技懩。《註》有藝欲達曰技懩。又與癢通。《杜甫·八哀詩》薈蕞何技癢。

懪：《廣韻》蒲角切《集韻》《韻會》《正韻》弼角切，𠀤音雹。本作𢥑。《爾雅·釋訓》𢥑𢥑，悶也。或从暴。又《集韻》北角切，音剝。義同。

𢣻：《集韻》凌如切，音閭。《類篇》憂也。

𢣼：《集韻》初戛切，音察。《類篇》察也。

𢣽：《正字通》懕字之譌。改从广，非。

𢣾：《字彙》同摩。《正字通》摩本从手，加心，非。◎按此等字皆傳寫之譌。姑存備考。

懫：〔古文〕𡒐𡏸《集韻》脂利切，音至。忿戾也。《書·多方》有夏氏之民，叨懫曰欽。又丑二切，音杘。義同。又陟利切，音致。義同。又《博雅》止也。又職日切，音質。亦止也。本作𦥊。《正字通》亦同懥。

𢣿：《集韻》楮御切，音絮。本作悇。或从慮。憂也。

懬：《唐韻》《集韻》𠀤苦謗切，音曠。《說文》闊也。从心从廣，廣亦聲。一曰廣也，大也。一曰寬也。又虛也。《前漢·元帝紀》衆僚久懬。又《廣韻》苦朗切《集韻》口朗切《韻會》《正韻》苦廣切，𠀤音忼。大也。又《廣韻》丘晃切《集韻》《韻會》苦晃切，𠀤音䡉。又《集韻》古晃切，音廣。義𠀤同。

懭：《集韻》苦謗切，音曠。恨也。或通作懬。又《集韻》苦晃切，音䡉。懭悢，意不得也。又《集韻》《韻會》《正韻》𠀤古猛切，音礦。悍也。○按懭與懬通，而實不同。《正字通》必欲合爲一字，誤。

𢤀：《集韻》同𢝁。詳𢝁字註。

𢤁：《集韻》先到切，音噪。性疏也。

㦡：《集韻》歷各切，音洛。娛也。本作樂。或从心。

懮：《廣韻》於柳切《集韻》《韻會》於九切，𠀤音黝。《集韻》舒遲貌。《詩·𨻰風》舒懮受兮。又《集韻》於求切，音憂。《說文》愁也。本作𢝊。或作懮。通作憂。《楚辭·九章》傷余心之懮懮。

𢤂：《唐韻》郞尸切《集韻》良脂切，𠀤音黎。《說文》恨也。从心黎聲。一曰怠也。又《集韻》憐題切，音黎。義同。或省作㥎悡。

𢤃：《字彙》同慝。詳慝字註。

𢤄：《字彙》同憽。詳憽字註。

懯：《集韻》《韻會》《正韻》𠀤芳無切，音敷。《類篇》憋懯，急速貌。或書作怤。

𢤅：《集韻》同懘。詳懘字註。

𢤆：《集韻》郞達切，音喇。惡也。又力制切，音例。驚也。本作㤡。或从厲。

𢤇：《廣韻》奴計切，泥去聲。𢤇忚，音慢。又相𢤇摩也。○按此字不見於《玉篇》《集韻》等書，惟一見於《廣韻》而義釋亦晦。

懰：《廣韻》《集韻》《韻會》《正韻》𠀤力求切，音留。《集韻》懰慄，憂貌。一曰怨也。或从留。又《集韻》《正韻》𠀤力九切，音柳。《集韻》好也。或作㚹。通作懰。又叶朋老切，音抱。《詩·𨻰風》月出皓兮，佼人懰兮。或作𢞓。

懱：《集韻》莫結切，音蔑。《說文》輕易也。

𢤈：《正字通》惇本字。詳惇字註。

𢤉：《字彙》同𢥰。詳𢥰字註。

懲：《唐韻》直陵切《集韻》《韻會》持陵切，𠀤音澄。《說文》㣻也。从心徵聲。通作徵。又叶仲良切，音長。《屈原·離騷》民生各有所樂兮，余獨好修以爲常。雖體解吾猶未變兮，非余心之可懲。

𢤊：《字彙補》與悳同。

𢤋：《廣韻》許極切，音𥈜。瞋怒貌。

㦢：《五音集韻》子列切，音節。心有度也。一曰燭餘也。

𢤌：《集韻》與懖同。

𢤍：《篇海》伊閻切，音厭。犬甘肉也。又心無足貌。

𢤎：《篇海》倉括切，音撮。取也。

𢤏：《集韻》噫，古作𢤏。註詳口部十三畫。

𢤐：《集韻》力求切，音留。𢤐定意也。

𢤑：《集韻》㥶，古作𢤑。註詳十畫。

𢤒：《集韻》患，古作𢤒。註詳七畫。

𢤓：《字彙補》釋典悟字。

㦣：《廣韻》《集韻》𠀤于劌切，音衞。《說文》㝱言不慧也。或从言。又《集韻》於例切，音䋵。義同。又《廣韻》魚祭切，音囈。與寱同。亦睡語也。又《集韻》于外切，又乙劣切，音噦。義𠀤同。

𢤦：《廣韻》《正韻》多動切《集韻》《韻會》覩動切，𠀤音董。《廣韻》懵𢤦，心亂也。亦書作懂。

𢤧：《正字通》㦝本字。見㦝字註。又陵也。《後漢·馮衍顯志賦》沮先聖之成論兮，𢤧名賢之高風。《註》言時人沮敗聖論，而𢤧陵賢風也。

𢤨：《正字通》同𢣙。詳𢣙字註。

𢤩：《集韻》郞狄切，音歷。心所營也。

㦤：〔古文〕㦉㱅《廣韻》《集韻》《韻會》乙冀切《正韻》於戲切，𠀤音撎。《說文》專一而美也。《六書精薀》醇美也。《詩·周頌》我求㦤德。又《諡法》溫柔聖善曰㦤。又姓。

𢤪：《正字通》俗𢢝字。詳㥞字註。

𢤫：《字彙》居許切，音舉。謹也。

𢤬：《集韻》同憤。懣也。或作𢟠。

𢤭：《正字通》俗懍字。

懵：《集韻》同懜。

㦥：《集韻》許元切，音暄。本作愋。《博雅》愋諒，智也。或作㦥。又《集韻》許偃切，音幰。恨也。

㦦：《集韻》郝格切，音赫。楚人謂慚曰㦦㥴。又《廣韻》許激切《集韻》馨激切，𠀤音䦧。慙也。與㤸通。

懶：《廣韻》落旱切《集韻》魯旱切，𠀤與嬾同。《說文》懈也，怠也。一曰臥也。亦作〈忄柬〉㦨孏。《集韻》落蓋切，音賴。憎懶，嫌惡也。又叶盧健切，音練。《蘇轍·閒燕亭詩》危亭在山腹，景物行自變。此樂只自知，傍人任嫌懶。◎按正字通云：六書無懶字。懶訓同嬾，懶訓俗嬾字，非。懶原字从頼。

懷：〔古文〕褱《唐韻》戸乖切《集韻》《韻會》乎乖切，𠀤音槐。《說文》念思也。从心褱聲。《論語》君子懷德。又歸也。《書·大禹謨》黎民懷之。《註》歸之也。又來也。《詩·齊風》曷又懷止。又《周頌》懷柔百神。《註》懷，來也。又安也。《書·秦誓》邦之榮懷。《詩·王風》懷哉懷哉。又包也。《書·堯典》蕩蕩懷山襄陵。又藏也。《論語》懷其寶，而迷其邦。《禮·曲禮》其有核者，懷其核。又慰也。《詩·檜風》懷之好音。又懷抱，胷臆也。《左傳·成十七年》瓊瑰盈吾懷乎。《論語》然後免於父母之懷。又傷也。《詩·邶風》願言則懷。《毛傳》懷，傷也。又私也。《詩·小雅》每懷靡及。《箋》懷，私也。又《爾雅·釋詁》至也。《註》齊魯之會郊曰懷。《詩·小雅》懷允不忘。《箋》至也。至信不忘。又《爾雅·釋詁》止也。《疏》至止也。又《釋名》懷，回也。本有去意，回來就已也。亦言歸也，來歸已也。又《諡法》慈仁哲行曰懷。又地名。《書·禹貢》覃懷底績。又州名。春秋時野王邑，漢河內郡，唐置懷州。又姓。三國吳尚書郞懷敘。又通作褢。《前漢·許后傳》褢誠秉忠。又叶胡隈切，音回。《詩·周南》陟彼崔嵬，我馬虺隤。我姑酌彼金罍，維以不永懷。又叶呼回切，音揮。《楚辭·九歌》長太息兮將上，心低回兮顧懷。羌生色兮娛人，觀者憺兮忘歸。《魏文帝·苦寒行》延頸長太息，遠行多所懷。我心何怫鬱，思欲一東歸。又叶苦禾切，音窠。《淮南子·時則訓》平而不阿，明而不苛。包裹覆露，無不囊懷。《周伯琦曰》褱，藏挾於衣中也。从衣，眔聲。心之所恖念藏貯亦曰褱。隷作懷。考證：〔《楚辭·九歌》長太息兮將上，心低回兮顧懷。羌生色以娛人，觀者憺以忘歸。〕謹照原文兩以字𠀤改爲兮字。〔《淮南子·五位篇》平而不阿，明而不苛。包裹覆露，無不囊懷。〕謹照原書，五位篇改爲時則訓。

𢤮：《字彙》同𢥘。

𢤯：《集韻》下介切，音薤。忖度也。

𢤰：《集韻》下介切，音薤。《博雅》悵也。一曰傾心也，果敢也。

𢤱：《廣韻》力董切《集韻》魯孔切，𠀤籠上聲。《集韻》𢤱悷，很也。又《集韻》盧貢切，音弄。又平聲。《集韻》盧東切，音聾。義𠀤同。

𢤲：《集韻》盧東切，音聾。𢤲悤，遽貌。○按與𢤱字音同義異。

懸：《廣韻》《集韻》《韻會》《正韻》𠀤胡涓切，音泫。本作縣。《說文》繫也。或从心。《孟子》猶解倒懸。又叶熒絹切，音院。《張衡·西京賦》後宮不移，樂不徙懸。門衞供帳，官以物辯。

𢤳：《說文》憒本字。

𢤴：《說文》長箋》與㦚同。

𢤵：《集韻》與惎同。

𢤶：《字彙補》苦角切，音郤。謹誠也。

𢤷：《字彙補》人名。宋理宗時宗尹趙與𢤷。見三朝政要。音義闕。

𢥌：《集韻》息淺切，音獮。《玉篇》慚也。

㦨：《集韻》同懶。

懹：《廣韻》《集韻》𠀤人樣切，音讓。《廣韻》憚也。

𢥍：《正字通》同懰。○按卽𢤐字之譌。懰𢤐二字，《集韻》同音異訓。《正字通》溷爲一字，非。

懺：《廣韻》楚鑑切《集韻》《韻會》叉鑑切，𠀤音𩟶。《集韻》悔也。或从言。又《韻補》自𨻰悔也。懺悔。見釋典。

㦩：《集韻》倚謹切，音隱。《類篇》憂病也，哀也。

𢥎：《集韻》《韻會》𠀤版西切，音齎。與懠同。懠疑，猶猜疑也。

𢥏：《篇海》余傾切，音營。衞也。

懻：《廣韻》《集韻》《韻會》几利切《正韻》吉器切，𠀤音冀。《玉篇》北方名强曰懻。又懻忮，很也。《史記·貨殖傳》人民矜懻忮好氣，任俠爲姦。俗作〈忄兾〉，非。

𢥐：《集韻》鋪畏切，音猵。用力極也。或从手。

𢥑：《集韻》同懪。

𢥒：《集韻》勞，古作𢥒。註詳力部十畫。

𢥓：《說文》長箋》與懟同。

懼：〔古文〕愳𢡔《唐韻》其遇切《集韻》《韻會》衢遇切，𠀤音具。《說文》恐也。从心瞿聲。或省作瞿。又《集韻》俱遇切《正韻》居遇切，𠀤音屨。《集韻》無守貌。又《集韻》懽俱切，音劬。亦恐也。《前漢·惠帝贊》聞叔孫通之諫，則懼然。《東方朔傳》吳王懼然易容。

𢥗：《集韻》同𢟢。

𢥘：《唐韻》戸圭切《集韻》懸圭切，𠀤音𢥘。《說文》有二心也。

𢥙：《石鼓文》所載。《字彙》作𢥙。《正字通》按楊愼書作𢥀。大抵《石鼓文》是後周倣古之作，非眞周宣王時史籀書也，何足深辨。

𢥚：《集韻》子肖切，音醮。性急也。

𢥛：《正字通》同㥶。

𢥜：《集韻》㥶，古作𢥜。註詳十畫。

𢥝：《集韻》奴刀切，音猱。《類篇》劣也。

𢥞：《集韻》同忡。《楚辭·九歌》極勞心兮𢥞𢥞。又《廣韻》《集韻》《韻會》𠀤徒冬切，音彤。義同。

懽：《廣韻》《集韻》《韻會》《正韻》𠀤呼官切。與歡同。喜也。《孝經》得萬國之懽心。又《集韻》古丸切，音官。懽懽，憂無告也。又《廣韻》《集韻》《韻會》《正韻》𠀤古玩切，音貫。《集韻》懽懽，憂也。或从言。又叶許元切，音暄。《馮衍杯銘》樂在思舊，燕則思懽。民之失德，乾餱以愆。

懾：《廣韻》之涉切《集韻》《韻會》質涉切，𠀤音讋。《說文》失氣也。从心聶聲。一曰服也，怖也。或作㒤。《禮·曲禮》則志不懾。《荀子·不苟篇》憂則挫而懾。又《集韻》失涉切，音攝。懾慴，恐懼也。《集韻》或作㒤。

𢥟：《說文》懪本字。

𢥠：《唐韻》息拱切《集韻》《韻會》筍勇切《正韻》息勇切，𠀤同悚。通作聳。《說文》懼也。引春秋傳駟氏𢥠，今左傳昭十九年作駟氏聳。又《左傳·昭六年》聳之以行。《前漢·𠛬法志》作𢥠之以行。《朱子·游晝寒詩》𢥠然心神肅。又《廣韻》所江切《集韻》《韻會》疎江切，𠀤音雙。義同。

懿：《集韻》同㦤。

𢥡：《說文》慓本字。

㦫：《集韻》子末切，音拶。慒㦫，心慢怠也。

𢥥：《集韻》悉協切，音爕。㤴𢥥，志輕也。

戀：〔古文〕𤕈《廣韻》力卷切《集韻》《韻會》《正韻》龍眷切，𠀤音孌。係慕也。《後漢·姜肱傳》兄弟相戀。又姓。

戁：《廣韻》奴版切《集韻》《韻會》乃版切，𠀤音赧。《說文》敬也。从心難聲。又《廣韻》人善切《集韻》忍善切，𠀤音蹨。《集韻》懼也。《詩·商頌》不戁不悚。

𢥦：《正字通》同𢥲。俗省。

㦬：《廣韻》來可切《集韻》《韻會》朗可切，𠀤音砢。《類篇》𢣗㦬，慚也。

戂：《類篇》忙皮切，音縻。散也。又《集韻》眉波切，音摩。心病也。

𢥧：《唐韻》魚怨切，音愿。《說文》顚頂也。或作𩕾。

𢥨：《字彙補》與戅同。見無極山𥓓。

𢥩：《字彙補》同轡。見漢𥓓。

𢥯：《正字通》同憹。詳憹字註。

𢥰：《唐韻》直由切《集韻》𨻰留切，𠀤音儔。𢥰箸也。本作𥲅。通作籌。

戃：《正字通》惝𢠵𠀤同。

戄：《廣韻》《正韻》許縛切《集韻》《韻會》怳縛切，𠀤音矆。《集韻》驚也。一曰遽視。或作㦜。又《廣韻》具籰切《集韻》《韻會》局縛切，𠀤音貜。諦視也。又《集韻》鬱縛切，音雘。遽也。《史記·晏平仲傳》晏子戄然攝衣冠謝。

𢥱：《正字通》慒本字。

𢥲：《集韻》憝，古作𢥲。註詳十二畫。

𢥳：《字彙補》許多切，音呵。出西川廣志。

𢥻：怕𢗌𠀤同。

𢥼：《正字通》與懆同。

戅：《正字通》俗戇字。

𢥽：《五音集韻》他袞切，音䵯。𢥽𢟦，不明也。

𢥾：《字彙補》㒩字之譌。王鏊有𢥾母傳，註蠶也，出荀子。◎按荀子賦論，有物於此㒩㒩兮，其狀屢化如神。从亻，不从心。王文誤。

㦭：《集韻》郞丁切，音靈。心了黠貌。

戇：《廣韻》《集韻》《韻會》《正韻》𠀤陟降切。與贛憃同。《說文》愚也。《史記·高祖本紀》然陵少戇，𨻰平可以助之。又《汲黯傳》甚矣，汲黯之戇也。又《集韻》胡貢切，音哄。又古送切，音貢。又呼貢切，音嗊。又丑用切，音蹱。又呼紺切，音䫲。義𠀤同。

𢦅：《廣韻》呼孔切《集韻》虎孔切，𠀤音嗊。心神恍惚貌。《集韻》或省作愩。

𢦈：《集韻》免員切，音謾。恐也。

𢦉：《五音集韻》同空。涵虛子作。

𢦊：《字彙補》古欽切，音襟。出廣錄志。

