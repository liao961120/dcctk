竹：《廣韻》《集韻》《韻會》張六切《正韻》之六切，𠀤音竺。《說文》冬生靑艸，象形。下垂箁箬也。《竹譜》植類之中，有物曰竹。不剛不柔，非草非木。小異空實，大同節目。《又》竹雖冬蒨，性忌殊寒。九河鮮育，五嶺實繁。《詩·衞風》綠竹猗猗。《禮·月令》日短至，則伐木取竹箭。《周禮·夏官》東南曰揚州，其利金、錫、竹箭。《史記·貨殖傳》渭川千畝竹，其人與千戸侯等。《釋名》竹曰个。《淮南子·俶眞訓》竹以水生。又八音之一。《周禮·春官》播之以八音：金石土革絲木𠣻竹。《禮·樂記》竹聲濫，濫以立會，會以聚衆。《史記·律書註》古律用竹。《前漢·律歷志》黃帝使泠綸，自大夏之西，崑崙之隂，取竹之解谷生，其竅厚均者，斷兩節閒而吹之，以爲黃鐘之宮。《釋名》竹曰吹。吹，推也，以氣推發其聲也。又竹𥳑。《左傳註》造𠛬書于竹𥳑。又竹帛。《史記·孝文紀》請著之竹帛，宣布天下。《說文》著之竹帛謂之書。又竹花，竹實。《謝靈運·晉書》元康二年，巴西界竹生花，紫色，結實。《本草》竹花一名草華。《莊子·秋水篇》鵷雛非練實不食。《註》練實，竹實也。又竹醉日。《岳陽風土記》五月十三日謂之龍生日，可種竹，《齊民要術》所謂竹醉日也。又地名。《爾雅·釋地》觚竹、北戸、西王母、日下，謂之四荒。《史記》伯夷、叔齊，孤竹君之二子。《前漢·地理志》孤竹在遼西令支縣。《又》沛郡有竹縣。《註》今竹邑。《又》廣漢郡屬縣有綿竹。《又》零陵郡竹山縣。《水經注》藉水東南流，與竹嶺水合。《穆天子傳》我徂黃竹。《零陵記》桂竹之野。《楊愼集》桂竹，後稱貴竹，今貴州。《福建志》南安縣有苦竹山。又官名。《唐書·百官志》司竹監掌植竹葦，供宮中百司簾篚之屬。又書名：《竹書紀年》《戴凱之·竹譜》《劉美之·續竹譜》。又姓。《廣韻》伯夷、叔齊之後，以竹爲氏。後漢有下邳相竹曾。又草名。《永嘉郡志》靑田縣有草，葉似竹，可染碧，名爲竹靑。《宛陵詩註》錦竹，草名，似竹而斑。又木名。《益部方物略》竹柏，生峨嵋山，葉繁長而籜似竹。又花藥名。《本草》石竹，瞿麥也。鹿竹、菟竹，黃精也。玉竹，葳蕤也。又菜名。《齊民要術》竹菜，生竹林下，似芹科而莖葉細，可食。《羣芳譜》淡竹葉，一名竹葉菜，嫩時可食。又果名。《桂海虞衡志》木竹，子、皮色、形狀全似大枇杷，肉甘美，秋冬閒實。又䑕名。《贊寧·筍志》竹根有䑕，大如貓，其色類竹，名竹豚，亦名稚子，杜詩所謂筍根稚子也。又魚名。《桂海虞衡志》竹魚出灕水，狀如靑魚，味似鱖。又酒名。《張協·七命》豫北竹葉。《張華詩》蒼梧竹葉淸。又《集韻》敕六切，音畜。萹竹，草名。又與屬玉之屬通，鴨也。《揚雄·蜀都賦》獨竹孤鶬。又叶職律切。《謝惠連·雪賦》雪宮建于東國，雪山峙于西域。岐昌發詠于來思，姬滿申歌于黃竹。曹風以麻衣比色，楚謠以幽蘭儷曲。《註》曲，區聿切。竹，職律切。考證：〔《史記·貨殖傳》渭川千畝竹，其人與萬戸侯等。〕謹照原文萬戸改千戸。〔《前漢·律歷志》黃帝使冷綸。〕謹照原文冷綸改泠綸。

竺：《廣韻》《集韻》《韻會》張六切《正韻》之六切，𠀤音竹。《廣雅》竺，竹也。其表曰笢。又天竺，國名。《後漢·西域傳》天竺國，一名身毒國，在月氏東南數千里。《山海經》有國名曰朝鮮、天毒。《郭璞註》卽天竺國。《括地志》天竺國，有東、西、南、北、中央五國。《通志略》天竺卽捐毒也。又姓。《後漢·竇融傳》酒泉都尉竺曾。又地名。《福建志》福淸縣石竺山，其產多竹而少筍。又《廣韻》東毒切《集韻》《正韻》都毒切，𠀤音篤。《爾雅·釋訓》竺，厚也。《疏》與篤同。《楚辭·天問》稷惟元子，帝何竺之。《註》厚也。一作篤。又《廣韻》丁木切，音啄。義同。《集韻》或作笁。又作䈞。

𥫙：《集韻》他頂切，音珽。竹函也。

竻：《廣韻》盧則切《集韻》歷德切，𠀤音勒。竹根也。又竹名。《肇慶府志》竻，竹名，俗呼刺竹。有刺而堅，可作藩籬。肇興新州舊無城，宋郡守黃濟募民以竻竹環植之，雞犬不能徑。《廣東新語》竻竹，一名澀勒。勒，刺也。廣人以刺爲勒，故又曰勒竹。長芒密距，枝皆五出如雞足，可蔽村砦。《蘇軾詩》澀勒暗蠻村。一名𥯨簩，其材可桁觕，篾可織，皮可剉物，土人制爲琴樣，以礪指甲，置于雜佩之中。用久微滑，以酸漿漬之，復澀如初。又《集韻》筋，古文竻字。註見六畫。

𥫚：《字彙補》古文箕字。註見八畫。

𥫛：《字彙補》支穿切，音專。竹折也。

𥫜：《字彙補》魚几切，乂上聲。竹也。

竼：《類篇》蒲蒙切《海篇》音朋。織竹編箬，以覆船也。

𥫝：《集韻》逸職切，音弋。竹索。又《玉篇》餘織切。義同。

𥫞：《篇海》祖似切，音子。笙也。

竽：《廣韻》羽俱切《集韻》《韻會》《正韻》雲俱切，𠀤音于。《說文》竽，三十六簧樂也。《周禮·春官疏》竽長四尺二寸。《註》竽，管類。用竹爲之，形參差象鳥翼。鳥，火禽。火數七，冬至之時吹之，冬水用事，水數六，六七四十二。竽之長，蓋取於此也。《世本》隨作竽。《釋名》竽，汙也。其中汙空。《博雅》竽，象笙，三十六管，宮管在中央。《樂書》近代笙竽十九簧，竽與笙異器而同和，故《周官》竽與笙均掌之笙師。《周禮·春官》笙師掌敎吹竽。《禮·樂記》君子聽竽笙，則思畜聚之臣。《易通卦驗》冬至，吹黃鐘之律，閒音以竽。《老子·道德經》服文采，帶利劒，厭飮食，而資貨有餘，此之謂盜竽。《註》竽者，五聲之長也。竽倡則衆樂皆和，大姦倡則小盜和，故曰盜竽。《集韻》或作𥫡。考證：〔《釋名》竽，汙也。其中汗空。〕謹照原文汗空改汙空。〔《禮·樂·記》君子聽笙竽，則思畜聚之臣。〕謹照原文笙竽改竽笙。

𥫟：《集韻》口已切，音起。簟也。

竾：《正韻》陳知切，音池。同箎。《禮·月令》仲夏之月，調竽、笙、竾、簧。《篇海》或作𥬌、筂。考證：〔《正韻》陳知切，音池。同箎。〕謹按集韻箎音馳，同竾。箎音虎音義各别。今据改箎。

竿：《廣韻》古寒切《集韻》《韻會》《正韻》居寒切，𠀤音干。《說文》竹梃也。《詩·衞風》籊籊竹竿。《史記·貨殖傳》竹竿萬个。又竿牘。《莊子註》竹𥳑爲書。又地名。《水經注》衞縣有竿城。又與干通。《後漢·董卓傳》僭擬車服，時人號竿摩車。《註》竿摩，猶干劘也。言其相逼近也。又《集韻》古旱切。與幹同。箭笴也。又《集韻》居案切，音旰。衣架。《爾雅·釋器》竿謂之箷。又叶經天切。《白居易·悟眞寺詩》或時洩光采，夜與星斗連。中頂最高峯，拄天靑玉竿。又叶公旦切。《劉琨·答盧諶詩》亭亭孤幹，獨生無伴。綠葉繁縟，柔條修罕。朝採爾實，夕捋爾竿。竿翠豐尋，逸珠盈椀。又《字彙補》居旱切，干上聲。《謝靈運詩》不怨秋夕長，恆苦夏日短。濯流激浮湍，息䕃倚密竿。

䇖：《字彙補》于刎切，音殞。笅也。

𥫠：《玉篇》居其切。竹名。同簊。

𥫡：《集韻》同竽。

笀：《篇海》謨郞切，音忙。同𦬆。草芒也。

𥫢：《集韻》初雅切。《海篇》竹名。

笄：〔古文〕𠚙《廣韻》古奚切，音雞。《篇海》婦人之笄，則今之簪也。本作筓。

笅：《廣韻》胡茅切《集韻》何交切，𠀤音爻。管也。《爾雅·釋器》簫小者謂之笅。《註》十六管，長尺二寸。《集韻》同筊。

𥫯：《集韻》敕中切，音忡。竹名。又《玉篇》丑弓切。義同。

笆：《廣韻》傍下切《集韻》補下切，𠀤音把。《廣韻》竹名，出蜀。《篇海》竹有刺者。《竹譜》棘竹騈深，一叢爲林。根若推輪，節若束針。亦曰笆竹，城固是任。蔑筍旣食，鬢髮則侵。《註》笆竹筍味，落人鬢髮。又《集韻》部下切，音跁。義同。又《廣韻》伯加切《集韻》《韻會》《正韻》邦加切，𠀤音巴。《廣韻》有刺竹籬也。《史記·索隱》今江南謂葦籬曰笆籬。《前漢·司馬相如傳》諸蔗笆苴。《註》文穎曰：笆蕉。

䇗：《廣韻》職容切《集韻》諸容切，𠀤音鐘。《海篇》長節竹也。《字林》無節筩竹。

䇘：《廣韻》胡誤切《集韻》胡故切，𠀤音護。《說文》所以收繩。又《正字通》縣肉竹格。通作互。《周禮·地官》《牛人》供其牛牲之互。又竹名。《僧贊寧·筍譜》䇘筍味苦節疎，大於箭筍少許。山人採剝，以灰汁熟煑之，都爲金色，然後可食，苦味減而甘，甚佳也。

笇：《廣韻》《集韻》《韻會》《正韻》𠀤蘇貫切，音算。義同算。《史記·吳王傳》上方與鼂錯調兵笇軍食。《水經注》武帝建元中，使虞丘壽王與待詔能用笇者，舉措阿城以南，盩厔以東，宜春以西，提封頃畝。又《集韻》竹器。《正字通》又姓。《集韻》或作𥳪。

笈：《廣韻》巨業切《集韻》極業切，𠀤音跲。負書箱也。《史記·蘇秦傳》負笈從師。又《廣韻》其立切《集韻》極入切《正韻》忌立切，𠀤音及。義同。又《集韻》《正韻》𠀤極曄切，音极。義同。又《廣韻》楚洽切《集韻》測洽切，𠀤音挿。義同。又《正字通》梵音讀若竭，義亦同。

笉：《廣韻》士忍切。《玉篇》笑貌。又《集韻》此忍切，音𥵧。筊也。又羽敏切，音隕。義同。

𥫰：《篇海》音六。竹也。

笊：《廣韻》《集韻》《韻會》𠀤側絞切，音蚤。笊篱，竹器。又《廣韻》《集韻》《韻會》《正韻》𠀤阻敎切，音蘸。義同。又《集韻》鳥居穴曰笊，居樹曰巢。

笋：《廣韻》思引切《集韻》聳尹切，𠀤音隼。竹胎也。又《本草》澤蘭，根名地笋，以根可食也。《集韻》本作筍。

𥫱：《廣韻》徒損切《集韻》杜本切，𠀤音盾。《淮南子·精神訓》守其篅𥫱。《註》受米穀器也。《急就篇註》篅、𥫱皆所以盛米穀。𥫱之爲言屯也，物所屯聚也。又《集韻》一曰箎也。或作囤，一作𥭒。

䇙：《集韻》以忍切，音引。竹名。

𥫲：《字彙》虛放切，音况。覓魚具。

𥫳：《集韻》分房切，音方。竹器也。

笌：《集韻》牛加切，音牙。筍也。

笍：《廣韻》陟衞切《集韻》株衞切，𠀤音綴。《說文》羊車騶箠也，箸箴其耑長半分。《玉篇》小車具也。又《集韻》女劣切。義同。又《集韻》儒稅切，音汭。竹名。

𥫴：《集韻》士止切，音市。竹名，出南方荒中。長百丈，圍三丈也。《神異經》𥫴竹子美，煑而食之，亡創厲。《註》子，筍也。

笎：《集韻》愚袁切，音元。竹名。《齊民要術》笎竹黑皮有文。

笏：《廣韻》《集韻》《韻會》《正韻》𠀤呼骨切，音忽。公及士所搢也。《禮·玉藻》笏，天子以球玉，諸侯以象，大夫以魚須文竹，士以竹本象可也。笏度二尺有六寸，其中博三寸，其殺六分而去一。凡有指畫于君前用笏，造受命于君前則書于笏。《左傳·桓二年》袞冕黻珽。《註》珽，玉笏也，若今吏之持簿。《晉書·輿服志》古者貴賤皆執笏，有事則搢之于腰帶。《釋名》笏，忽也，備忽忘也。《廣韻》笏，一名手版，品官所執。《輿服雜事》五代以來，惟八座尚書執笏，以筆綴手版頭，紫囊裹之。其餘王公、卿、士但執手版，主于敬。不執筆，示非記事官也。《正字通》明制，笏，四品以上用象牙，五品以下用木，以粉飾之。又《韻會》通作曶。《史記·夏本紀註》鄭康成曰：曶者，臣見君所秉，書思對命者也。君亦有焉。又《集韻》武粉切，音刎。笢笏，手循笛孔貌。《馬融·長笛賦》笢笏抑隱，行入諸變。又《集韻》文拂切，音勿。笢笏，繁密貌。考證：〔《禮·玉藻》笏，天子以璆玉，諸侯以象。〕謹照原文璆玉改球玉。〔笏度二尺有六寸，其中博二寸。〕謹照原文博二寸改博三寸。

笐：《廣韻》古郞切《集韻》居郞切，𠀤音岡。竹列也。一曰絃加竹謂之笐。《爾雅·釋草》仲，無笐。《註》竹類也。又《集韻》寒剛切，音杭。樂器有絃。一曰竹名。又《廣韻》《集韻》𠀤下浪切，音亢。竹竿也，與𥮕同。又《集韻》胡降切，音巷。挂衣架也。一曰竹列。

𥫵：《廣韻》《集韻》𠀤他計切，音替。《玉篇》𥫵，車筤。《廣韻》𥫵，車節也。

笑：〔古文〕咲𠇄《廣韻》私妙切《集韻》《韻會》仙妙切《正韻》蘇弔切，𠀤音肖。《廣韻》欣也，喜也。《增韻》喜而解顏啓齒也。又嗤也，哂也。《易·萃卦》一握爲笑。《詩·邶風》顧我則笑。《毛傳》侮之也。《禮·曲禮》父母有疾，笑不至矧。《註》齒本曰矧，大笑則見。《左傳·哀二十年》吳王曰：溺人必笑。《論語》夫子莞爾而笑。《註》小笑貌。又獸名。《廣東新語》人熊，一名山笑。又《韻補》思邀切。《詩·大雅》勿以爲笑，叶上囂、下蕘。《淮南子·汜論訓》不殺黃口，不獲二毛，于古爲義，于今爲笑。《古逸詩·趙童謠》趙爲號，秦爲笑。以爲不信，視地上生毛。又入宥韻，音秀。《江總詩》玉臉含啼還自笑，若使琴心一曲奏。或作咲。《前漢·揚雄傳》樵夫咲之。亦省作关。《前漢·薛宣傳》一关相樂。

笒：《廣韻》鋤針切《集韻》鋤簪切，𠀤音岑。竹名。又《廣韻》《集韻》𠀤巨禁切，音噤。竹籖也。《釋名》笒，橫在車前，織竹作之，孔笒笒也。又《篇海》笒，籛也。又《集韻》胡南切，音含。與筨同。《篇海》實中竹名。

笓：《廣韻》部迷切《集韻》騈迷切，𠀤音鼙。取鰕竹器。《博雅》篝、筌謂之笓，可以約物。又《集韻》頻脂切，音琵。義同。又《集韻》《韻會》𠀤毗至切，音鼻。櫛屬，與枇同。又《集韻》薄必切，音邲。次也。《集韻》或作篦。亦作箄。

笔：《集韻》與筆同。詳筆字註。考證：《廣韻》鄙密切《韻會》逼密切《正韻》壁吉切，𠀤音必。《釋名》筆，述也。述事而書之也。《爾雅·釋器》不律謂之筆。《註》蜀人呼筆爲不律也。《說文》楚謂之聿，吳人謂之不律，燕謂之弗，秦謂之筆。《古今注》古之筆，不論以竹以木，但能染墨成字，卽謂之筆。秦吞六國，滅前代之美，故蒙恬得稱於時。蒙恬造筆，卽秦筆耳。以枯木爲管，鹿毛爲柱，羊毛爲被，所謂蒼毫也。彤管赤漆耳，史官記事用之。《法書攷》虞世南云：筆長不過六寸，眞一，行二，草三，指實掌虛。《禮·曲禮》史載筆，士載言。《註》筆，謂書具之屬。又筆星。《釋名》筆星，星氣有一枝，未銳似筆也。又花名。《楚辭註》辛夷花初發如筆，北人呼爲木筆。又《集韻》筆別切，音莂。山東謂筆。又作〈/尹〉。見《漢戚伯樊毅𥓓》。又《嚴訢𥓓》作〈八/尹〉，見《舉要》。《集韻》或作笔。

𥫶：《集韻》箕古作𥫶。註詳八畫。

𥫷：《廣韻》《集韻》𠀤居尤切，音鳩。竹名。又《篇海》去鳩切，音丘。義同。

䇚：《集韻》普木切，音朴。小擊也。或作扑。亦作撲。

䇛：《集韻》諸市切，音止。竹名。

𥫸：《集韻》數軌切，音水。竹名。又《字彙補》式軌切，音箠。義同。

䇜：《廣韻》丘广切《集韻》丘檢切，𠀤音䭑。《廣韻》小竹。《集韻》竹也。又《集韻》去劒切，音欠。竹名。

𥫹：《集韻》《類篇》𠀤持林切，音沈。竹名。

𥫺：《字彙補》笐字之譌。

𥫻：《字彙補》與䇘同。詳䇘字註。

𥫼：《玉篇》虛誑切，音况。覓魚具。

𥫽：《字彙補》與匙同。《黃庭內景經》玉𥫽金鑰長完堅。《李商隱詩》玉𥫽不動便門鎖。一作筏，非。

𥬌：《篇海》與竾同。《正字通》俗字。

笖：《集韻》養里切，音以。筍也。又《篇海》主蘂切，音箠。竹生筍。

䇞：《廣韻》古三切《集韻》沽三切，𠀤音甘。竹名。又《唐韻》《類篇》𠀤古覽切，音敢。實中大竹也。

𥬍：《廣韻》《集韻》《類篇》𠀤相然切，音仙，竹名。

𥬎：《廣韻》莫撥切《集韻》莫葛切，𠀤音末。捕魚竹器。《篇海》捕鰌竹器也。

䇟：《廣韻》《集韻》𠀤渠建切，音健。《說文》筋之本也。又《玉篇》巨言切《集韻》居言切，𠀤音犍。《博雅》膂腱肉也。一曰筋之大者。或作腱。

笗：《廣韻》《集韻》《類篇》𠀤都宗切，音冬。竹名。

笘：《唐韻》失廉切《集韻》詩廉切，𠀤音苫。《說文》折竹箠也。又潁川人名小兒所書寫爲笘。又《集韻》七甘切。又《集韻》《類篇》𠀤處占切，音襜。義𠀤同。又《廣韻》丁協切《集韻》託協切，𠀤音帖。𥳑也。又《集韻》的協切，音𧚥。笘𥷗，䉉也。

䇠：《集韻》重主切，音柱。樂器所以調絃。亦作𥯸。詳𥯸字註。

笙：《唐韻》《廣韻》所庚切《集韻》《韻會》《正韻》師庚切，𠀤音生。《廣韻》樂器也。《世本》隨作笙。一曰女媧作。《說文》笙，十三簧，象鳳之身也。正月之音，物生，故謂之笙。《釋名》笙，生也。象物貫地而生也。《博雅·釋樂》以瓠爲之，十三管，宮管在左方。《白虎通》笙者大蔟之氣，象萬物之生故謂之笙。《爾雅·釋樂》大笙謂之巢，小者謂之和。《註》大者十九簧，和，十三簧者。《前漢·律歷志》匏曰笙。《註》匏，瓠也。列管瓠中，施簧管端。《書·益稷篇》笙鏞以閒。《詩·小雅》笙磬同音。《周禮·春官》笙師掌敎歙竽、笙。又細也。《揚子·方言》笙，細也。自關而西，秦、晉之閒，凡細貌謂之笙。《廣雅》笙，小也。又地名。《左傳·宣十八年》歸父還自晉至笙。《註》笙，魯境。又簟名。《揚子·方言》簟謂之笙。《左思·吳都賦》桃笙象簟，韜于筒中。又叶師莊切。《詩·小雅》鼓瑟吹笙。叶下將、行，行音杭。又《字彙補》疏臻切，音莘。《史記·齊世家》遂殺子糾于笙瀆。《索隱曰》鄒誕生本作莘讀，莘、笙聲相近。考證：〔以瓠爲之，十三管，宮管在左方。〕謹按此數語出博雅，誤列入釋名語中。今於以瓠句上增博雅釋樂四字。〔《白虎通》笙之爲言施也，牙也。萬物始施而牙，太蔟之氣也。〕謹按原文笙作匏上二語乃匏之訓詁，與笙字無涉。今据本書改笙者大蔟之氣，象萬物之生故謂之笙。〔《書·益稷謨》笙鏞以閒。〕謹按益稷不稱謨，謨改篇。

𥬏：《集韻》洪孤切，音胡。竹名也。又《篇海》同箶。𥬏簏，箭室。

笚：《廣韻》胡甲切《集韻》轄甲切，𠀤音狎。竹名，同筪。又《廣韻》都搕切《集韻》德盍切，𠀤音䓠。竹相擊也。又《集韻》諾盍切，音魶。維舟竹索。同笝。

𥬐：《集韻》矢忍切，音矧。竹名。

笛：《廣韻》徒歷切《集韻》《韻會》亭歷切《正韻》杜歷切，𠀤音狄。七孔筩也。《說文》樂管。亦作篴。《風俗通》武帝時丘仲作笛。笛，滌也。蕩滌邪志，納之雅正。長尺四寸，七孔。《通雅》有雅笛，有羌笛。《馬融·長笛賦》近世雙笛從羌起，羌人伐竹未及已。龍鳴水中不見已，截竹吹之聲相似。剡其上孔通洞之，裁以當簻便易持。易京君明識音律，故本四孔加以一。君明所加孔後出，是謂商聲五音畢。《西京雜記》高祖初入咸陽宮，得玉笛，長二尺三寸，二十六孔。吹之則見車馬山林，隱轔相次，銘曰昭華之琯。《酉陽雜俎》猿臂可爲笛，吹之，聲圓于竹。《韻會小補》樂器圖有義觜笛，謂笛上別安觜也。又地名。《水經注》洞庭湖之右岸有山，世謂之笛烏頭石。《正字通》西京玉笛在武帝前，《風俗通》謂笛爲武帝時丘仲所作，誤也。○按《周禮·笙師》已有敎𥴦之文，𥴦與笛同，則周時已有之矣。考證：〔《說文》樂管，亦作𥴦。〕謹查𥴦字入本部十一畫，从逐不从遂，今據改篴。

𥬑：《篇海》筑字之譌。詳筑字註。

笜：《集韻》竹律切，音㤕。《類篇》竹筍生貌。又《篇海》當沒切，音咄。義同。

笝：《廣韻》奴盍切《集韻》諾盍切，𠀤音魶。纜舟竹索也。又《集韻》《韻會》《正韻》𠀤泥洽切，音㘝。義同。一曰補籬也。《集韻》或作笚。

笞：《廣韻》丑之切《韻會》《正韻》抽之切，𠀤音痴。捶擊也。《前漢·𠛬法志》景帝六年詔曰：笞者，所以敎之也。其定箠令。丞相劉舍請笞者，捶長五尺，其本大一寸，其竹之末薄半寸，皆平其節。當笞者笞臋，毋得更人。《註》如淳曰：然則先時笞背也。師古曰：毋更人，謂行笞者不更易人也。《唐書·𠛬法志》斷獄之𠛬有五，一曰笞。笞之爲言恥也，凡過之小者，捶撻以恥之。漢用竹，後世更以楚。《書》曰扑作敎𠛬是也。太宗甞覽《明堂針灸圖》，見人之五臟皆近背，詔罪人無得鞭背。《荀子·正論篇》捶、笞臏脚。《註》捶笞皆杖擊也。

𥬒：《集韻》普活切，音鏺。《類篇》䈇也。

笟：《玉篇》《類篇》𠀤攻乎切。以篾束物也。同篐。《海篇》古胡切，音孤。與笊篱字不同。

笠：《廣韻》《集韻》《韻會》《正韻》𠀤力入切，音力。《篇海》簦、笠，以竹爲之。無柄曰笠，有柄曰簦。《詩·小雅》何蓑何笠。《傳》笠所以禦暑。《左傳註》兵車無蓋，籩人執笠依轂而立，以禦寒暑，名曰笠轂。又地名。《左傳·哀十六年》越子伐吳，吳子禦之笠澤，夾水而陳。《水經注》笠澤在吳南松江左右。

䇡：《玉篇》直與切《類篇》丈呂切，𠀤音宁。織䇡也。《類篇》機之持緯者。

笡：《廣韻》遷謝切《集韻》七夜切，𠀤音䞣。《廣韻》斜逆也。《博雅》𥷛謂之笡，樘距也。

笢：《廣韻》武盡切《集韻》弭盡切，𠀤音泯。竹表也。《說文》竹膚也。《廣雅》笁竹也，其表曰笢。又《馬融·長笛賦》笢笏抑隱。《註》笢笏抑隱，手循笛孔之貌。又《正字通》今之澤髮騣刷曰笢。又《廣韻》武巾切，音珉。義同。

笣：《集韻》班交切，音包。竹名，出荔浦，其筍冬生。又虛交切，音虓。義同。

𥬓：《篇海》於敎切，音靿。竹節。

䇢：《集韻》《韻會》𠀤孔五切，音苦。竹名，同𥯶。又《集韻》果五切，音古。𥶈也。

笤：《篇海》田聊切，音條。笤箒。

𥬔：《廣韻》去魚切《集韻》丘於切，𠀤音虛。《說文》飯器。《儀禮註》笲竹器而衣者，其形蓋如今之筥𥬔蘆矣。《揚子方言註》𥬔，盛餠筥也。又《玉篇》關也。山谷遮獸器也。《集韻》本作厶。厶當作𠙴qū。

䇣：《玉篇》乃叶切《類篇》諾叶切《海篇》音聶。竹名。《揚雄·蜀都賦》其竹則籦籠、䇣𥯑。《正字通》䇣𥯑，竹名，皮白如霜，大者宜爲篙。又《篇海》竹䇣，小箱也。亦作鉩籋銸。

笥：《廣韻》《集韻》《韻會》《正韻》𠀤相吏切，音伺。《說文》飯及衣之器也。《書·說命》惟衣裳在笥。《禮·曲禮》苞苴簞笥。《註》圓曰簞，方曰笥。《儀禮·大射儀》小射正奉，決拾以笥。《註》笥，萑葦器。又山名。《水經注》屈潭之左有玉笥山。又《集韻》新兹切，音思。想止切，音枲。義𠀤同。

符：《廣韻》防無切《集韻》馮無切《正韻》逢夫切，𠀤音扶。《說文》符，信也。漢制以竹，長六寸，分而相合。《釋名》符，付也。書所敕命于上，付使傳行之也。《玉篇》符，符節也。分爲兩邊，各持一以爲信。《篇海》符者，輔也，所以輔信。又驗也，證也，合也。《六書音義》符之爲言扶也，兩相符合而不差也。《周禮·地官》門關用符節。《註》符節者，如今諸官詔符也。《史記·五帝紀》黃帝合符釜山。《註》合諸侯符契圭璋而朝于釜山。《高祖紀》六年，剖符行封。《孝文紀》初與郡國守相爲銅虎符、竹使符。《註》張晏曰：符以代古之圭璋，从𥳑易也。師古曰：竹使符，與郡守各分其半，右留京師，左以與之。又符瑞。《禮·記註》萬物之符長。《疏》符謂甘露、醴泉之屬。又符籙。《帝王世紀》黃帝討蚩尤，西王母以符授之，乃立請祈之壇，親自受符。又木膚也。《山海經》丹木赤符而黑理。又書名。《黃帝泰階六符經》《隂符經》《春秋·感精符》。又官名。《前漢·趙堯傳》堯爲符璽御史。又姓。《廣韻》魯頃公之孫雅仕，秦爲符璽令，因而氏焉。又地名。《前漢·地理志》沛郡有符離縣，犍爲郡有符縣，巴郡有符特山。《趙充國傳》匈奴發騎，旁塞至符奚盧山。《北史·隋本紀》開皇十五年，旅王符山。《山海經》符禺之山，符禺之水出焉，北流注于渭。又獸名。《後漢·班超傳》月氏貢符拔。《註》符拔，形似麟而無角。又竹名。《廣東新語》雙髻峰下百十步，劉仙壇側有符竹，竹不甚高大，止數尺，葉上有文如蝸涎，如古篆籀，其行或複或單，或疎或密，葉葉不同，若今巫覡所書符者。一竹中有一葉二葉，或數十竹中無一葉，葉雖枯而文色不改。文多白，與葉色不同。山人謂之竹葉符，每以餉客。又敷無切。《史記·律書》萬物剖符甲而生。《註》符，音孚。又叶房尤切。《陳琳·大荒賦》考律歷于鳳鳥兮，問民事于九鳩。傷典墳之圯墜兮，關大聖之顯符。

𥬕：《廣韻》《集韻》《類篇》𠀤而琰切，音冉。竹弱貌。又《集韻》乃玷切，音淰。義同。

𥬖：《玉篇》《集韻》𠀤古文皮字。註詳部首。

笧：《說文》古文冊字。註詳冂部三畫。又與策同。《馬融·圍碁賦》碁多無𥬰兮，如聚羣羊。

笨：《廣韻》蒲本切《集韻》部本切，𠀤音獖。竹裏也。一曰麤率也。《晉書》豫章太守史疇，以人肥大，時人目爲笨伯。又《廣韻》布忖切《集韻》《韻會》補袞切，𠀤音本。義同。

笩：《字彙》音旆。笩笩，飛揚也。

笪：《廣韻》多旱切《集韻》黨旱切，𠀤音亶。《博雅》擊也。亦姓。又《集韻》得案切，音旦。筥也。一曰答也。一曰筕篖，似籧篨，直文而麤者。江東呼爲笪，斜文爲䉬。又《廣韻》《集韻》《正韻》𠀤當割切，音妲。笞也。一曰覆舟簟。又《廣韻》都達切《集韻》他達切，𠀤音闥。《南部新書》盧文進出獵，忽天暗星見，士人謂之笪。又地名。《明一統志》諸曁有烏笪山。

笫：《集韻》蔣兕切，音姊。牀也。《揚子·方言》牀，陳、楚之閒謂之笫。又《廣韻》阻史切《集韻》壯仕切，𠀤音滓。《說文》牀簀也。《爾雅·釋器》簀謂之笫。《註》牀版。《荀子註》笫，牀棧也。《周禮·天官》玉府掌王之袵席牀笫。《左傳·襄二十七年》趙孟曰：牀笫之言不踰閾。又《集韻》爭義切，音𧙁。牀格謂之笫。又《集韻》阻引切，音𧤛。《周禮》袵席牀笫。徐邈讀。又側瑟切，音櫛。義同。

第：《廣韻》特計切《集韻》《韻會》《正韻》大計切，𠀤音弟。次第也。《左傳·哀十六年》子西曰：楚國第我死，令尹、司馬非勝而誰。《註》用士之次第。又但也。《史記·陳丞相世家》陛下第出僞遊雲夢。《註》第，且也，但也。又第宅。《前漢·高帝紀》爲列侯者賜大第。《註》孟康曰：有甲乙次第，故曰第也。《司馬相如·喻巴蜀檄》位爲通侯，居列東第。又複姓。《後漢·第五倫傳》齊諸田徙園陵者多，故以次第爲氏，有第五、第八等氏。又同弟。《說文》第本作弟，韋束之次第也。今爲兄弟字。又《集韻》一曰順也。又《韻會》舊註作苐，非。苐，草也。考證：〔《史記·陳丞相世家》陛下第遊雲夢。〕謹照原文第下增出僞二字。

笭：《廣韻》《集韻》《韻會》郞丁切《正韻》離呈切，𠀤音靈。《說文》車笭也。一曰籝也。《廣韻》籠也。《釋名》舟中牀以薦物者曰笭，言但有簀加笭牀也。南方人謂之笭突，言濕漏之水突然從下過也。《篇海》笭箵，小籠。《廣韻》作笭箐。《大唐新語》漁具曰笭箵。又《廣韻》力鼎切《集韻》朗鼎切，𠀤音𥵝。義同。又《集韻》郞定切，音令。笭䇸，車中筵。

笮：《廣韻》側伯切《集韻》《韻會》《正韻》側格切，𠀤音窄。《篇海》狹也，迫也。出去疾也。又屋上板。《說文》在瓦之下，棼之上。《釋名》笮，迮也，編竹相連近迮也。又矢箙。《儀禮·旣夕》甲冑干笮。《註》笮，矢箙也。《釋名》弩所受之器，織竹曰笮。又錢名。《禮·記疏》貨泉之錢。《食貨志》云：今世謂之笮錢也。又姓。《吳志》笮融者，丹陽人。又地名。《水經注》太湖西南兩小山，如卷笮，長老云是笮嶺山。又《增韻》壓也。通作措。《史記·梁世家》李太后與爭門措指。《註》晉灼曰：措字借以爲笮，師古曰：爲門扇所笮。又《廣韻》在各切《集韻》《正韻》疾各切，𠀤音昨。筊也。西南𡗝尋之以渡水。又𠛬名。《晉語》其次用鑽笮。《註》黥𠛬也。又《集韻》實窄切，音齰。筄也。又《廣韻》《集韻》𠀤側駕切，音詐。酒𥂖也。同醡。《水經注》耿㳟吏士渴乏，笮馬糞汁飮之。《集韻》或作𥯧、筰。

笯：《廣韻》乃都切《集韻》《韻會》《正韻》農都切，𠀤音奴。鳥籠也。《楚辭·九章》鳳凰在笯兮，雞騖翔舞。又《廣韻》《集韻》女加切《韻會》奴加切《正韻》鋤加切，𠀤音拏。義同。又《廣韻》乃故切《集韻》《韻會》《正韻》奴故切，𠀤音怒。義同。

笰：《廣韻》分勿切《集韻》《正韻》敷勿切，𠀤音拂。《廣韻》輿後笰也。《詩·小雅》簟笰魚服。《爾雅·釋器》輿革前謂之鞎，後謂之笰。《疏》笰，車後戶名也。又《集韻》分物切，音弗。箭也。一曰筓謂之笰。又《集韻》方未切，音沸。削矢今漸細。

笱：《廣韻》古厚切《集韻》《韻會》《正韻》舉后切，𠀤音苟。《說文》曲竹捕魚笱也。《詩·邶風》毋發我笱。《註》鄭司農云：堰水而爲關空，以笱承其空。《爾雅·釋器》嫠婦之笱謂之罶。《註》孫炎云：以薄爲魚笱也。又地名。《廣韻》笱屚縣，在交趾。又音鉤，見《莊子音義》。考證：〔《詩·衞風》毋發我笱。〕謹照原書衞風改邶風。

笲：《廣韻》附袁切《集韻》《韻會》符袁切《正韻》符艱切，𠀤音煩。竹器，所以盛棗脩。《禮·昏義》婦執笲棗、栗、段脩以見。《註》笲以葦、苦竹爲之，其形如筥，衣之以靑繒，以盛棗、栗之屬。又《廣韻》扶晚切《集韻》父遠切《正韻》甫版切，𠀤音軬。義同。又《廣韻》《集韻》皮變切《正韻》毗面切，𠀤音卞。義同。《集韻》同匥。考證：〔《禮·昏禮》婦執笲棗栗段脩以見。〕謹照原書昏禮改昏義。

笳：《廣韻》古牙切《集韻》《韻會》《正韻》居牙切，𠀤音嘉。《廣韻》笳簫。《史記·樂書》胡笳似觱栗而無孔，後世鹵簿用之，伯陽避入西戎所作，卷蘆葉吹之也。《韻會小補》大胡笳十八拍，號沈家聲。小胡笳十九拍，號祝家聲。又叶居何切。《夏侯湛·笳賦》南閭兮拊掌，北園兮鳴笳。鳴笳兮協節，分唱兮相和。《篇海》亦作䈔。

笴：《廣韻》古我切《集韻》《韻會》賈我切《正韻》嘉我切，𠀤音哿。箭幹也。又《集韻》《韻會》《正韻》𠀤古老切，音杲。《周禮·冬官考工記》妢胡之笴。《註》讀爲稾。古文假借字。又《正韻》古旱切，音稈。義同。又《玉篇》公但切《類篇》居案切。義同。又地名。《李白詩》明月白笴陂。

笵：《廣韻》防鋄切《集韻》《韻會》父鋄切《正韻》房啖切，𠀤音范。《說文》法也，竹𥳑書也。古法有竹𠛬。《玉篇》笵，楷式也，與範同。《通俗文》規模曰笵，以土曰型，以金曰鎔，以竹曰笵。

𥬗：《類篇》蘇典切，飯帚。

笶：《玉篇》式氏切《類篇》審視切，弓弩失也。俗矢字。

𥬘：《字彙補》同笶。○按笶旣俗書，此復因笶而誤。

𥬙：《集韻》臼許切，音巨。火炬也。《類篇》束葦燒苣。或从竹。

䇤：《字彙補》儒稅切，音芮。銳也。

𥬚：《海篇》與笮同。

𥬛：《字彙補》與笮同。

䇥：《海篇》音義同笮。

䇦：《集韻》倚朗切，音坱。竹名。一曰竹無色。又《集韻》於浪切，音盎。義同。又《字彙補》於興切，音英。筍也。

𥬜：《海篇》音飮。笑貌。

𥬝：《海篇》薄陌切，音白。竹名，皮白。

𥬞：《海篇》音聶。𥬞然，疲役也。

笿：《廣韻》盧各切《集韻》歷各切，𠀤音洛。《說文》桮笿也。《急就篇註》篝，一名笿，盛杯器也。亦以爲薰籠，楚人謂之牆居。《玉篇》笿，籠笿也。又《博雅》笿，束也。

䇧：《集韻》直例切，音滯。以竹補缺也。又《玉篇》古文箕字，註見八畫。

䇨：《廣韻》《集韻》𠀤古送切，音貢。《說文》桮笿也。或曰盛箸籠。

筀：《廣韻》古惠切《集韻》《韻會》涓惠切，𠀤音桂。竹名。《山海經》龜山又東七十里曰丙山，多筀竹。《僧贊寧·筍譜》筀竹，吳越多生。《篇海》筀，竹名，傷人則死。《廣東新語》筀竹，葉細節疎，宜作蔤絲。

筁：《玉篇》去玉切《集韻》區玉切，𠀤音曲。《說文》蠶薄也。或作䒼。

䇩：《廣韻》餘制切《集韻》以制切，𠀤音曳。長也。《篇海》合板際也。又《集韻》羊列切，音拽。校縫箄也。

䇪：《玉篇》尺之切《集韻》充之切，𠀤音蚩。竹名。

𥬪：《廣韻》如融切《集韻》而融切，𠀤音戎。小竹，可爲矢。

𥬫：《集韻》尺兗切，音舛。竹以貫物也。

䇫：《廣韻》《集韻》𠀤居之切，音姬。《說文》取蟣比也。比與篦同。《揚子·方言》編䇫，亦曰比䇫。《篇海》批具，可以取蟣蝨。

筂：《類篇》陳知切。管樂也。與篪、竾同。考證：〔與箎竾同。〕謹据集韻箎改篪。

𥬬：《玉篇》尼懾切《廣韻》尼輒切，𠀤音聶。竹𥬬。又竹也。𥸓，同。

䇬：《廣韻》昌朱切《集韻》春朱切，𠀤音樞。《博雅》莑䉶謂之䇬。又《集韻》追輸切，音株。義同。又《類篇》初尤切。又初講切。帆張也。

筃：《集韻》伊眞切，音因。《類篇》竹名。《說文》車重席。與茵同。

筄：《廣韻》弋照切《集韻》弋笑切，𠀤音燿。《爾雅·釋宮》屋上薄謂之筄。《註》屋笮也。又《集韻》餘招切，音遙。《類篇》夷周切。義𠀤同。

𥬭：《類篇》力制切《海篇》音例。籌也。又音列。

䇭：《集韻》魯皓切，音老。栲栳，柳器。或从竹。

筅：《廣韻》《集韻》𠀤蘇典切，音銑。筅，筅帚。《廣韻》飯具，同箲。《正字通》狼筅，兵器。《戚繼光·武藝篇》狼筅用大毛竹上截，連旁附枝，節節枒杈。視之，粗可二尺，長一丈五六尺，利刃在頂，長一尺。郭應響云：臨敵，他技單薄，膽易搖奪，惟筅遮蔽全身，刀鎗叢刺不能入。用爲行列，乃行伍籓籬也。

筆：《廣韻》鄙密切《韻會》逼密切《正韻》壁吉切，𠀤音必。《釋名》筆，述也。述事而書之也。《爾雅·釋器》不律謂之筆。《註》蜀人呼筆爲不律也。《說文》楚謂之聿，吳人謂之不律，燕謂之弗，秦謂之筆。《古今注》古之筆，不論以竹以木，但能染墨成字，卽謂之筆。秦吞六國，滅前代之美，故蒙恬得稱於時。蒙恬造筆，卽秦筆耳。以枯木爲管，鹿毛爲柱，羊毛爲被，所謂蒼毫也。彤管赤漆耳，史官記事用之。《法書攷》虞世南云：筆長不過六寸，眞一，行二，草三，指實掌虛。《禮·曲禮》史載筆，士載言。《註》筆，謂書具之屬。又筆星。《釋名》筆星，星氣有一枝，未銳似筆也。又花名。《楚辭註》辛夷花初發如筆，北人呼爲木筆。又《集韻》筆別切，音莂。山東謂筆。又作〈/尹〉。見《漢戚伯樊毅𥓓》。又《嚴訢𥓓》作〈八/尹〉，見《舉要》。《集韻》或作笔。

筇：《廣韻》《集韻》《韻會》《正韻》𠀤渠容切，音蛩。竹名，可爲杖。《前漢·西南𡗝傳》張騫言在大夏見蜀布、筇竹杖。《廣志》笻竹出南廣卭都縣。《蜀都賦·劉逵註》笻竹出興古盤江縣，中實而高節。《戴凱之·竹譜》竹之堪杖，莫尚於笻。磥砢不凡，狀若人功。豈必蜀壤，亦產餘邦。一曰扶老，名實縣同。

䇮：《廣韻》如甚切《集韻》忍甚切，𠀤音餁。單席也。又《集韻》如鴆切，音姙。臥席也。《集韻》通作袵。

筈：《廣韻》《集韻》《韻會》《正韻》𠀤古活切，音括。箭末曰筈。筈，會也。謂與弦相會。《廣韻》箭筈，受弦處。《陸機·爲顧彥先贈婦詩》離合非有常，譬彼弦與筈。又《集韻》苦活切，音闊。義同。又與括同。《書·太甲》若虞機張往省括于度則釋。

𥬮：《集韻》古雙切，音江。《篇海》竹名。又筏也。

等：《廣韻》《正韻》多肯切《集韻》《韻會》得肯切《海篇》登上聲。類也，比也，輩也。《易·繫辭》爻有等，故曰物。《禮·曲禮》見同等不起。又齊也。《左傳疏》春秋分而晝夜等，謂之日中。又等級也。《禮·樂記》則貴賤等矣。《周禮·春官》以玉作六瑞，以等邦國。《左傳·隱五年》明貴賤，辨等列。又稱量輕重也。《孟子》等百世之王。《史記·夏本紀》四岳曰：等之未有賢於鯀者。又《篇海》等𠋫，待也。又《說文》齊𥳑也。从竹从寺。寺，官曹之等平也。又《字彙補》發等沐樹也。《王褒·僮約》焚槎發等。又佛書有方等經。又《廣韻》多改切《集韻》打亥切。齊也。又叶補里切。《韓愈·許國公神道𥓓銘》養安蒲坂，萬邦作等。與宰字叶。宰，獎里切。

筊：《廣韻》胡茅切《集韻》《正韻》何交切，𠀤音爻。《說文》竹索也。《史記·河渠書》搴長茭，沈美玉。《註》竹葦絙曰筊。《廣雅》筊，繩索也。又簫名。《爾雅·釋樂》大簫謂之言，小者謂之筊。《註》十六管，長尺二寸。《疏》小者聲揚而小，故言筊。筊，小也。又《廣韻》《集韻》《韻會》《正韻》𠀤古巧切，音絞。義同。

筋：〔古文〕竻《廣韻》《集韻》《韻會》舉欣切《正韻》居銀切，𠀤音斤。《說文》肉之力也。从肉从力从竹。竹，物之多筋者。《禮·曲禮》老者不以筋力爲禮。《周禮·天官·醫師》凡藥以辛養筋。《釋名》筋，力也。肉中之力，氣之元也，靳固于身形也。《博雅》北方之美者，有幽都之筋角焉。又竹名。《戴凱之·竹譜》筋竹，長二丈許，圍數寸，至堅利，南土以爲矛。其筍未成竹時，堪爲弩絃。又藥名。《本草》白茅根，一名土筋。又姓，出《姓苑》。又《集韻》渠焉切，音乾。大腱也。《篇海》俗作䈥。

筌：《廣韻》此緣切《集韻》《韻會》逡緣切《正韻》且緣切，𠀤音詮。取魚竹器。《莊子·外物篇》筌者所以得魚，得魚而忘筌。《郭璞·江賦》夾潨羅筌。《註》捕魚器，今之斗回也。《韻會》或云積柴水中，使魚依而食。一曰魚笱。

𥬯：《集韻》苦皓切，音考。𥬯䇭，屈竹木爲器。亦作栲。

筍：〔古文〕𥳦𥰴《廣韻》思引切《集韻》聳尹切《正韻》聳允切，𠀤音簨。《說文》竹胎也。《爾雅·釋草》筍，竹萌。《疏》竹初萌生謂之筍。《詩·大雅》其䔩維何，維筍及蒲。《陸璣疏》筍皆四月生，惟巴竹筍八月、九月生。始出地，長數寸，鬻以苦酒、䜴汁浸之，可以就酒及食。《唐書·百官志》司竹監掌植竹、葦，歲以筍供尚食。《本草》竹有雌雄，雌者多筍，於竹根行鞭時，掘取嫩者，謂之鞭筍。冬月掘大竹根下未出土者爲冬筍，𠀤可鮮食，爲珍品。南人淡乾者爲玉版筍、明筍、火筍，鹽曝者爲鹽筍，𠀤可爲蔬食。諸竹筍氣味甘，微寒，無毒。又縣鐘磬之橫木曰筍，與簨同。《周禮·冬官考工記》梓人爲筍虡。《註》樂器所懸橫曰筍，直曰虡。《疏》筍讀爲竹筍之筍。又《類篇》於倫切。弱竹，可爲席。《書·顧命》敷重筍席。《傳》筍，蒻竹。徐云：竹子竹爲席。又《集韻》《韻會》《正韻》𠀤須閏切，音峻。竹輿也。《公羊傳·文十五年》齊人歸公孫敖之喪，脅物而歸之，筍將而來也。《註》筍者，竹箯。一名編輿，齊、魯以北名之曰筍。《集韻》筍或作箰，俗作笋。

筎：《玉篇》汝余切《集韻》人余切，𠀤音如。竹筎以塞舟也。《類篇》括取竹皮爲筎。

𥬰：《廣韻》《集韻》𠀤古文𠕁字。註見冂部四畫。又與筴、策同。《楚辭·九懷》啓匱兮探筴。《註》筴，《釋文》作𥬰。《馬融·圍碁賦》碁多無𥬰兮，如聚羣羊。《註》𥬰同策，算也。又《集韻》所晏切，音訕。與柵同。編竹木爲落也。

筏：《廣韻》《集韻》《韻會》房越切《正韻》房滑切，𠀤音伐。《說文》海中大船。《海篇》編竹渡水曰筏。《揚子·方言》泭謂之𥴖，𥴖謂之筏。《郭註》木曰𥴖，竹曰筏，小筏曰泭。又《廣韻》《集韻》𠀤北末切，音撥。箄也。又《集韻》普活切，音鏺。義同。《集韻》本作橃。

筐：《廣韻》去王切《集韻》《韻會》曲王切，𠀤音匡。《說文》飯器。《篇海》盛物竹器也。《詩·周南》不盈傾筐。《傳》傾筐，畚屬，易盈之器也。又《小雅》承筐是將。《傳》筐，篚屬，所以行幣帛。又星名。《前漢·天文志》斗魁戴筐六星，曰文昌宮。《註》似筐，故曰戴筐。又牀名。《莊子·齊物論》與王同筐牀，食芻豢。《註》司馬云：筐牀，安牀也。崔云：筐，方也。一曰正牀也。又地名。《左傳·文十一年》夏，叔仲惠伯會晉郤缺于承筐。《集韻》作𥮟。

筑：《廣韻》《集韻》《韻會》張六切《正韻》之六切，𠀤音竹。《說文》筑，以竹曲爲五絃之樂也。《釋名》筑，以竹鼓之筑柲之也。《風俗通》狀如瑟而大頭，安絃，以竹擊之，故名曰筑。顏師古曰：筑形似瑟而小，細項。《廣韻》筑似箏而十三絃。《史記·荆軻傳》高漸離擊筑，荆軻和而歌於市中。又《爾雅·釋言》筑，拾也。《註》謂拾掇。《疏》《金縢》云：凡大木所偃，盡起而筑之。馬融云：起其木，指其禾。又《廣韻》直六切《集韻》佇六切，𠀤音逐。《前漢·地理志》南陽郡有筑陽縣。《註》筑音逐。《水經注》沔水南過筑陽縣東，筑水出自房陵東，過其縣。《集韻》或作𣽆。

𥬱：《集韻》充仲切，音銃。竹尖也。

筒：《廣韻》《正韻》徒紅切《集韻》《韻會》徒東切，𠀤音同。射筒，竹名。《左思·吳都賦》其竹則桂箭、射筒。《異物志》射筒竹，細小通長，長丈餘，無節，可爲射筒，出交趾。又《呂氏春秋》黃帝命伶倫作律次，制十二筒，以別十二律。又《韻府》蜀郫縣大竹，截爲筒，盛酒，閉以藕絲，包以蕉葉，信宿，香達于外，曰郫筒。《杜甫詩》酒憶郫筒不用沽。又《廣韻》《集韻》《韻會》《正韻》𠀤徒弄切，音洞。簫無底也。通作洞。《前漢·元帝紀》能吹洞簫。

筓：《廣韻》古奚切《韻會》《正韻》堅奚切，𠀤音雞。《說文》簪也。《禮·內則》十有五年而筓。《儀禮·士昏禮》女子許嫁，筓而醴之，稱字。《釋名》筓，係也。所以係冠使不墜也。《儀禮疏》凡筓有二種，一是安髮之筓，男子、婦人俱有。一是爲冠筓，皮弁爵弁筓，惟男子有而婦人無也。又大夫、士與妻用象，天子、諸侯之后、夫人用玉爲筓。《詩·鄘風》君子偕老，副筓六珈。《周禮·天官·追師》掌王后之首服，爲副編次，追衡筓。又地名。《左傳·成二年》師次于靡筓之下。《註》靡筓，山名。《括地志》靡筓山，一名磨筓山。在蔚州飛狐縣東北百五十里。《水經注》筓頭山，在潘城南。

答：〔古文〕畣畗《廣韻》都合切《集韻》《韻會》《正韻》得合切，𠀤音溚。《篇海》竹䇱也。又當也，報也，合也。《禮·儒行》上答之，不敢以疑。上不答，不敢以諂。《註》答之，謂應用其言也。又《前漢·貨殖傳》答布、皮革千石。《註》答布，麤厚之布也。答者，厚重之貌。又水名。《水經注》婁𣵠之山，波水出于其隂，謂之百答水。又答祿，複姓。明答祿奕權，官翰林典籍，預修洪武《正韻》。又《爾雅·釋言》答，然也。《廣韻》亦作荅。

𥬲：《廣韻》徒果切，音垜。竹名。又他果切。義同。又《說文》陟瓜切。箠也。又叶音戈。《蘇轍·守歲詩》晨雞且勿唱，更鼓畏𣸸𥬲。明年豈無年，心事恐蹉跎。

筕：《廣韻》戸庚切《集韻》何庚切，𠀤音行。筕篖，竹笪也。《揚子·方言》筕篖，自關而東，周洛楚魏之閒謂之倚佯。自關而西，謂之筕篖。《註》筕篖，似籧篨，直文而麤，江東呼爲笪。《本草》筕簹，竹簟別名。又《廣韻》胡郞切《集韻》寒剛切，𠀤音杭。義同。

策：《廣韻》楚革切《集韻》《韻會》測革切《正韻》恥格切，𠀤音𠕁。《儀禮註》策，𥳑也。《蔡邕·獨斷》策者，𥳑也。其制長二尺，短者半之，其次一長一短，兩編下附單執一札，謂之爲𥳑。連編諸𥳑，乃名爲策。凡書，字有多有少，一行可盡者書之于𥳑，數行可盡者書之于方，方所不容者乃書于策。《禮·曲禮》先生書策，琴瑟在前，坐而遷之，戒勿越。《通攷》漢制，取士作𥳑策難問，試者投射答之，謂之射策。若錄政化得失顯問，謂之對策。又策書。《釋名》策書敎令于上，所以驅策諸下也。《左傳·僖二十八年》王命尹氏及王子虎、內史叔興父，策命晉侯爲侯伯。又籌也，謀也。《史記·袁盎傳》盎雖家居，景帝時時使人問籌策。又蓍也。《史記·封禪書》黃帝得寶鼎神策，於是迎日推策。《註》策，神蓍也。黃帝得蓍，因以推算曆數，逆知節氣與日辰之將來也。又竹名。《左思·吳都賦》策簩有叢。《吳筠·竹賦》爾其衆彙非一，則有策簩筋曼。又馬箠。《禮·曲禮》君車將駕，則僕執策立于馬前。《左傳·文十三年》晉士會行，繞朝贈之以策。《註》策，馬撾。又策馬曰策。《左傳·哀十一年》淸之戰，孟之側後入以爲殿，抽矢策其馬。又天策，星名。《左傳·僖五年》童謠云：鶉之賁賁，天策焞焞。《註》天策，傅說星。又金策，錫杖也，見《詩韻輯略》。又小也。《揚子·方言》木細謂之杪，燕之北鄙，朝鮮洌水之閒謂之策。又策策，落葉聲。《韓愈詩》秋風一披拂，策策鳴不已。又警策。《陸機·文賦》立片言以居要，乃一篇之警策。《註》馬因策而行疾，喩文資片語而理明。以一言入衆辭中，若策之警馬也。又刺也。《揚子·方言》凡草木刺人，北燕、朝鮮之閒謂之策。又姓。明有策敏、策𥳑。又《集韻》一曰小箕。《篇海》亦作筴、𠕁。俗作䇿、筞，誤。

𥬳：《集韻》蔣氏切，音紫。竹名。

䇯：《廣韻》而容切《集韻》如容切，𠀤音茸。竹頭有文。《集韻》文竹也。又《集韻》乳勇切，音宂。義同。

𥬴：《集韻》余章切，音陽。竹名。

𥬵：《篇海》市緣切，音遄。倉𥬵也。《字彙補》篅字省文。

䇰：《集韻》諸仍切。同篜。竹炬。一曰竹名，皮有文。

筗：《集韻》直衆切，音仲。《說文》中籥也。或省作仲。《爾雅·釋樂》大籥謂之產，其中者謂之仲。又《字彙補》竹名。

𥬶：《篇海》同筑。又《字彙補》其玉切，音逐。水名。

𥬷：《字彙補》心準切，音筍。簴也。𥲤

𥬸：《集韻》杜果切，音垜。《玉篇》箛𥬸，竹名，生南陽，漢時獻爲馬策。又《廣韻》陟瓜切《集韻》張瓜切，𠀤音撾。與檛同，箠也。

𥬹：《字彙補》與𥬷同。

䇱：《字彙補》同笝，見《韻圖》。

筘：《字彙補》丘遘切，音叩。布筘也。《金仁山·論麻冕》云：三十升布，則爲筘一千二百目。

𥬺：《海篇》音英。笋也。

𥬻：《字彙補》羊笑切，音耀。屋上𥴮也。

䇲：《篇海》俗筴字。

𥬼：《篇海類編》武粉切，音吻。截𥬼，竹也。

𥬽：《字彙補》同𥯮。

𥬾：《五音篇海》同筑。

䇵：《集韻》牛肌切，音沂。大篪也。又魚斤切，音銀。義同。或作𥭦。考證：〔大箎也。〕謹据集韻箎改篪。

筞：《篇海》俗策字。

筟：《廣韻》《集韻》𠀤芳無切，音敷。《說文》筳也。筳，織緯者。又竹中衣。

筠：《廣韻》爲贇切《集韻》《韻會》于倫切，𠀤音荺。《篇海》竹膚之堅質也。竹無心，其堅强在膚。《禮·禮器》其在人也，如竹箭之有筠也。《註》筠，竹之靑皮也。又《洛陽名園記》富鄭公園，景物最勝。渡通津橋，方流亭，望紫筠堂，直北走上筠洞，自此入大竹中。凡謂之洞者，皆斬竹丈許，引流穿之而徑其上。横爲洞一，曰土筠。縱爲洞三，曰水筠，曰石筠，曰榭筠。又《正韻》于分切，音雲。義同。

𥭐：《廣韻》呂卹切《集韻》劣戌切，𠀤音律。竹管以射鳥也。《集韻》同箻。

𥭑：《廣韻》巨鳩切《集韻》渠尤切，𠀤音求。小籠也。

𥭒：《集韻》杜本切，音盾。篅也，同𥫱。

筡：《廣韻》《集韻》𠀤同都切，音徒。簢筡，竹類。《爾雅·釋草》簢筡，中。《註》言其中空。又《集韻》陳如切，音除。義同。又《說文》折竹笢也。《揚子·方言》折竹謂之筡。又《廣韻》丑居切《集韻》抽居切，𠀤音摴。草名。又竹蔑名。又《集韻》商居切，音書。䈲筡，竹筐也。又《集韻》丑戾切，義同。一曰竹裹爲筡。或作𥱻。

筢：《篇海》白巴切，音琶。五齒筢泥，用以取草。

䇶：《集韻》訖岳切，音角。《篇海》竹榱也。又《集韻》乙角切。《篇海》於角切，𠀤音渥。竹名。

䇷：《廣韻》方別切《集韻》筆別切，𠀤音筆。《廣韻》分䇷也。一云分契。

𥭓：《廣韻》蒲角切《集韻》弼角切，𠀤音雹。𥭓箕，軬帶也。《揚子·方言》車枸簍，宋魏陳楚之閒，其上約謂之𥭓。《郭註》卽軬帶也。又《廣韻》《集韻》𠀤測角切，音娖。又《集韻》側角切，音捉。義𠀤同。

筣：《廣韻》里之切《集韻》良脂切，𠀤音棃。《類篇》笓筣，織竹爲障也。又《廣韻》卽奚切《集韻》憐題切，𠀤音黎。義同。又《集韻》陵之切，音釐。竹名，出廣州西南。又《集韻》力至切，音利。義同。又《集韻》里第切，音禮。筣笓，織荆。

𥭔：《集韻》癡廉切，音沾。剡物使薄也。又敕豔切，音硯。義同。

䇸：《廣韻》直貞切《集韻》馳貞切，𠀤音呈。筵也。《博雅》笭䇸，竹席。一曰竹名，可爲笛。又《集韻》湯丁切，音汀。竹器。又《集韻》他定切，音聽。車中筵也。

𥭕：《集韻》余遮切，音耶。竹名，生臨海。《贊寧·筍譜》𥭕竹筍無味。

𥭖：《廣韻》《集韻》𠀤北角切，音剝。《說文》手足指節鳴也。又《集韻》必歷切，音壁。逋約切，同肑。義𠀤同。

𥭗：《廣韻》薄紅切《集韻》蒲蒙切，𠀤音蓬。與篷同。《廣韻》車軬。《揚子·方言》車枸簍，南楚之外謂之篷，或省作𥭗。《玉篇》亦船連帳也。又《集韻》胡江切，音降。𥭗䉶，酒篘也。考證：〔《揚子·方言》車簍，南楚之外謂之篷，或省作𥭗。〕謹照原文簍上增枸字。

筤：《廣韻》魯當切《集韻》《韻會》《正韻》盧當切，𠀤音郞。《易·說卦》震爲蒼筤竹。《疏》蒼筤，幼竹。竹引東南，震，東方，故震爲蒼筤竹。又山名。《四川志》筍筤山，在大渡河西北五十餘里，曰前筤。又行數十里，曰後筤山，多筍，故名。又《集韻》里黨切，音閬。籃也。又《集韻》呂張切，音良。《博雅》筤謂之𥫵。又《集韻》郞宕切，音浪。扇類。曲柄繡蓋，在乗輿後。

𥭘：《廣韻》丑飢切《集韻》抽遲切，𠀤音絺。竹器。

䈀：《廣韻》蘇干切《韻會》相干切，𠀤音跚。竹器。又《集韻》上聲，〈桑刂〉旱切，音散。義同。又《集韻》損管切，音選。《博雅》䈰謂之䈀。又所𥳑切，音產。蘇典切，音跣。義𠀤同。

𥭙：《篇海》陟葉切，音輒。小葉也。《正字通》竹箝。與籋通。

筥：《廣韻》《正韻》居許切《集韻》《韻會》苟許切，𠀤音舉。盛米器也。《詩·召南》維筐及筥。《周禮·地官》賔客共其禮車米筥米芻禾。《三禮圖》筥，圓，受五升。《詩·傳》方曰筐，圓曰筥。又刈稻聚把，亦名爲筥。《儀禮·聘禮》四秉曰筥，四筥曰稯。《註》秉謂刈禾盈手之秉。筥，穧名也，若今萊陽之閒，刈稻聚把有名爲筥者。又《集前》兩舉切，音呂。飯器。《說文》䈰也。同𥰠。

𥭚：《集韻》莫浪切《海篇》忙去聲。屋簀。

䇹：《集韻》區倫切，音囷。與箘同。註詳箘字。

䇺：《集韻》大透切，音豆。禮器。《類篇》古食肉器也，與豆同。

䇻：《集韻》武斐切《海篇》音尾。竹名。《篇海》帚也。

䇼：《集韻》乙及切，音邑。捕魚竹器。

筦：《廣韻》古滿切《集韻》古緩切，𠀤音管。《廣韻》與管同。《詩·周頌》磬筦鏘鏘。《前漢·董仲舒傳》鐘鼓筦絃。又主也。《史記·平準書》桑弘羊爲大農丞，筦諸會計事。《前漢·谷永傳》昔龍筦納言，而帝命惟允。又籥也。《戰國策》魯連謂平原君曰：諸侯避舍，納筦鍵。《註》筦，籥也。又《說文》筟也。又姓。《前漢·顏安樂傳》有筦路。又《藝文志》《管子》作《筦子》。

𥭛：《集韻》初尤切，音搊。漉取酒也，同篘。

筧：《廣韻》古典切《集韻》吉典切，𠀤音繭。以竹通水也。《白居易·石函記》錢塘湖北有石函，南有筧，放水漑田，若諸小筧，非灌田時，𠀤須封閉築塞。其筧之南，舊有闕岸，若水暴漲於石函，南筧洩之，隄防潰也。又《類篇》胡典切《篇海》讀如現。竹名。

䇽：《廣韻》征例切，音制。簟也。《揚子·方言》自關而西之人，謂簟曰䇽。又《集韻》尺制切，音掣。之列切，音浙。食列切，音舌。義𠀤同。

筨：《廣韻》《集韻》𠀤胡南切，音含。筨𥳔，竹實中者。《戴凱之·竹譜》筨𥳔竹，大如脚指，堅厚脩直，腹中白膜闌隔，狀如濕麪生衣。將成竹而笋皮未落，輒有細蟲齧之。隕籜之後，蟲齧處往往成赤文，頗似繡畫。南康所出。《集韻》或作䈄、𥲌、笒。

筩：《廣韻》《正韻》徒紅切《集韻》《韻會》徒東切，𠀤音同。竹筒也。《前漢·律歷志》黃帝使泠綸取竹之解谷，制十二筩以聽鳳之鳴，爲律本。又《前漢·趙廣漢傳》廣漢爲潁川太守，敎吏爲缿、筩。《註》師古曰：若今盛錢藏缾爲小孔，可入而不可出。或缿或筩，皆爲此制。而用受書，令投於其中也。又捕魚鉤。《郭璞·江賦》筩灑連鋒，罾罶比船。《李善註》筩、灑，皆鉤名。又《集韻》杜孔切，音動。𠋫管。又《集韻》《韻會》《正韻》𠀤尹竦切，音勇。箭室。《左傳·昭十三年》司鐸射懷錦，奉壷飮冰以蒲伏焉。《註》冰，箭筩蓋，可以取飮。考證：〔《前漢·律歷志》黃帝使冷綸。〕謹照原書冷綸改泠綸。

𥭜：《廣韻》《集韻》𠀤渠記切，音忌。竹名。

筪：《集韻》轄甲切，音狎。竹名。

筫：《玉篇》陟利切《海篇》音智。《篇海》竹器。《字彙》朴也。又之日切。義同。又音只。致謹也。又正也。

𥭝：《篇海》彌笑切，音妙。藥名。

筬：《廣韻》是征切《集韻》時征切，𠀤音成。竹名。又《廣韻》筬筐，織具。

𥭞：《集韻》縈絹切，音䬼。竹名。

筭：《集韻》《韻會》《正韻》𠀤蘇貫切，音蒜。《說文》長六寸，計歷數者。从竹从弄，言常弄乃不誤也。又《類篇》損管切。數也。《集韻》《韻會》《正韻》亦作算，通作笇。

筮：《廣韻》《集韻》《韻會》《正韻》𠀤時制切，音誓。《說文》《易》卦用也。《廣韻》龜曰卜，蓍曰筮。巫咸作筮。筮，決也。《書·洪範》擇建立卜筮人，乃命卜筮。《左傳·僖四年》卜人曰：筮短龜長，不如從長。《註》物生而後有象，象而後有滋，滋而後有數。龜，象。筮，數。故象長數短。《疏》象者，物初生之形。數者，物滋息之狀。凡物皆先有形象，乃有滋息，是數從象生也。龜以本象金、木、水、火、土之兆以示人，故爲長。筮以末數七八九六之策以示人，故爲短。又筮之畫卦，從下而始，故以下爲內，上爲外。凡筮者，先爲其內，後爲其外，內卦爲己身，外卦爲他人。又《集韻》以制切，音曳。楪蓍占也。又山名。《前漢·地理志註》南陽郡宛縣南有北筮山。又書名。《前漢·藝文志》縱橫家有《國筮子》十七篇，蓍龜家有《大筮衍易》二十八卷。又《屈原·離騷》吾令豐隆乗雲兮。《註》郭璞云：豐隆，筮師，御雲。《歸藏》云豐隆筮雲氣而告之，則雲師也。考證：〔《廣韻》龜曰卜，蓍曰筮，巫威作筮。〕謹照原文巫威改巫咸。〔《前漢·藝文志》蓍龜家有大筮衍易二十八篇。〕謹按原書係二十八卷，篇改卷。

筯：《玉篇》直據切《類篇》遲據切《正韻》治據切，𠀤音住。匙筯，與箸同。《廣東新語》蛋人謂筯曰梯。又蟲名。《神異經》南海有水蟲，名曰筯，𧉻蛤之類也。其小蟹大如楡莢，筯開甲食，則蟹亦出食。筯合甲，蟹亦還入。爲筯取食以終始，生死不相離。

𥭟：《玉篇》《類篇》𠀤蘇禾切。《海篇》音梭。《類篇》織具，所以行緯也。

𥭠：《集韻》訛胡切，音吾。竹名。《吳筠·竹賦》篻簩筋𥲑，射筒箖箊，𥴕𥭠箛箠之肅矗。《集韻》同𥲐。

筰：《廣韻》在各切《集韻》《韻會》《正韻》疾各切，𠀤音昨。竹索也。西南𡗝尋之以渡水，故因號邛筰。今益州有之。《說文》筊也。《釋名》引舟者曰筰。筰，作也。作，起也，引舟使動行也。《漢·鼓吹曲》靑絲爲君筰。又國名。《史記·西南𡗝傳》自越嶲以東北，君長以什數，徙、筰都最大。《註》徙、筰，二國名。《括地志》筰州本西蜀徼外。《華陽國志》雅州邛郲山，本名邛筰山，故邛人、筰人界。又《集韻》《正韻》𠀤側革切，音責。迫也。《周禮·春官》侈聲筰。《註》謂中央約也。鐘口寬，則聲迫筰而出去疾也。《篇海》亦作笮、𥯭。

䇾：《廣韻》語軒切《集韻》《韻會》魚軒切，𠀤音言。管長一尺四寸。《廣韻》大簫也。又省作言。《爾雅·釋樂》大簫謂之言。《疏》李巡曰：大簫聲大者言言也。

筱：《集韻》先了切，音小。《說文》箭屬，小竹也。或作篠。

筲：《廣韻》《正韻》所交切《集韻》師交切，𠀤音梢。斗筲，竹器。《儀禮·旣夕禮》筲三：黍、稷、麥。《註》筲，畚種類也，其容蓋與簋同。《揚子·方言》𥰠，南楚謂之筲。又《類篇》陳留謂飯帚曰筲。一曰飯器，容五升。一曰宋、魏謂筯筩爲筲，與䈰同。又《集韻》色角切，音朔。義同。

筳：《廣韻》特丁切《集韻》《韻會》《正韻》唐丁切，𠀤音庭。《說文》繀絲管也。《正字通》繀，著絲於莩車也。今紡絲銓曰筳子。又小竹。《東方朔·答客難》以蠡測海，以筳撞鐘。又楚人結草折竹卜曰筳篿。《屈原·離騷》索藑茅以筳篿兮。《註》筳，小折竹也。《文選註》筳，竹算。又《玉篇》籠也。又《集韻》湯丁切，音㕔。《揚子·方言》緪、筳，急也。又《集韻》待鼎切，音挺。屋梁也。

筴：《廣韻》楚革切《集韻》測格切《正韻》恥格切，𠀤音策。卜筮筴也。《禮·曲禮》龜爲卜，筴爲筮。《儀禮·士冠禮》筮人執筴。《莊子·人閒世》鼓筴播精，足以食十人。《註》鼓筴，揲蓍也。又與策同，謀也。《史記·張耳陳餘傳》二人聞諸將爲陳王徇地，多以讒毀得罪，怨陳王不用其筴。又𥳑筴。《魯語》臧文仲聞柳下季之言，使書以爲三筴。《註》筴，𥳑書也。《莊子·騈拇篇》挾筴讀書。《管子·海王篇》海王之國，謹正鹽筴。又與𠕁同。《前漢·趙充國傳》全師保勝之𠕁。又《張協·七命》勒洪伐于全𠕁。又《廣韻》《正韻》古協切《集韻》《韻會》吉協切，𠀤音頰。箸也。又夾舉也。《韓愈·曹成王𥓓》筴漢陽。又《廣韻》古洽切。《集韻》《韻會》訖洽切，𠀤音夾。鍼箭具。又與柵同。《莊子·達生篇》祝宗人元端以臨牢筴。《註》牢，豕室。筴，木欄。同柵。又叶音尺。《潘尼·懷退賦》何時願之多違，奄就羈以服役。因吳坂之峻阻，畏鹽車之嚴筴。

筵：《廣韻》以然切《集韻》《韻會》《正韻》夷然切，𠀤音延。《說文》竹席也。《周禮·春官》司几筵下士二人。《註》筵亦席也。鋪陳曰筵，藉之曰席。筵鋪于下，席鋪于上，所以爲位也。《釋名》筵，衍也。舒而平之，衍衍然也。《詩·小雅》賔之初筵。《箋》筵，席也。《正字通》經筵，王者講讀之處。

𥭡：《集韻》職吏切，音志。竹名。

𥭢：《集韻》傍丁切，音竮。舟車篷。

𥭣：《玉篇》古文良字。註詳艮部一畫。

𥭤：《字彙補》與䈽同。

𥭥：《字彙補》丑中切，音冲。同茧，草名。

𥭦：《集韻》魚斤切，音銀。大篪也。同䇵。考證：〔大箎也。〕謹照原文箎改篪。

𥭧：《集韻》乃結切，音涅。《爾雅·釋樂》管中者謂之篞。或省作𥭧。互詳十畫篞字註。

𥭨：《字彙補》古緩切，音管。與筦同。詳筦字註。

𥭩：《字彙補》音未詳。見《穆天子傳》。

𥭪：《篇海類編》先鳥切《海篇》音小。細竹也。《字彙補》韻鑰，音義與篠同。

𥭫：《字彙補》亡蓖切，音謎。篾也。

𥭬：《字彙補》扶微切，音肥。竹名。

𥭭：《玉篇》七和切《集韻》村戈切，𠀤音遳。《字彙補》七和切，音㛗。竹也。

𥭮：《玉篇》莫耕切《集韻》眉耕切，𠀤音萌。竹名。或作䈍。又《集韻》俱𣱵切，音憬。義同。𣱵，同永。

𥭯：《字彙補》倉何切，音嵯。籠也。○按卽篘字譌文。

𥭰：《集韻》張六切，同築。擣也。

𥭱：《海篇》音箕。可以取蟣也。同䇫。○按卽䇫字之譌。

箁：《廣韻》薄侯切《集韻》蒲侯切，𠀤音裒。竹箬也。又《集韻》蒲口切，音瓿。竹葉也。又《集韻》房尤切，音浮。竹名。又《集韻》蓬逋切，音蒲。䈬箷，小竹網。或作箁。

箂：《集韻》郞才切，音來。竹名。

䈁：《廣韻》力迍切《集韻》重倫切，𠀤音輪。䈁子，船具。

箃：《廣韻》側鳩切《集韻》甾尤切，𠀤音鄒。竹黃也。《篇海》又竹柴別名。

𥮍：《廣韻》餘針切《集韻》𡗝針切，𠀤音淫。竹名。

䈂：《廣韻》薄經切《類篇》旁經切，𠀤音缾。《類篇》竹名，一曰筓𥭗，戸扇。又《類篇》𤰞盈切，音幷。義同。

𥮎：《廣韻》《集韻》𠀤母朗切，音莽。竹名。其節稠。《爾雅·釋草》𥮎，數節。《註》竹類也，節閒促。

箄：《唐韻》《廣韵》幷弭切《集韻》《韻會》邊迷切，𠀤音篦。小籠也。《類篇》捕魚器。《揚子·方言》𥴧小者，南楚謂之簍，自關而西，秦、晉之閒謂之箄。《註》今江東呼籠爲箄。《廣雅》箄，𥴧也。又名簍，又名籅，又名䈱。又《集韻》蒲街切，音牌。大桴也。《後漢·岑彭傳》公孫述遣其將任滿、田戎、程汎、將數萬人，乗枋箄下江關，擊破馮駿及田鴻等。《註》枋箄，以竹木爲之，浮于水上。郭景純曰：水中箄筏也。又《集韻》必至切，音𢌿。薄也。又上聲。《集韻》《韻會》𠀤補弭切，音辟。簁箅也。又入聲。《集韻》蒲歷切。音辟。亦薄也。考證：〔《揚子·方言》𥴧小者，南宋謂之簍，自關而西秦晉之閒謂之箄。〕謹照原文南宋改南楚。〔《前漢·岑彭傳》〕謹照原書前漢改後漢。〔郭景純曰，水中箄篾也〕謹照原文篾改筏。

箅：《廣韻》博計切《集韻》必計切《正韻》必弊切，𠀤音閉。《廣韻》甑箅也。《說文》蔽也，所以蔽甑底。又《周禮·考工記註》輪箅，則車行不掉。又《字彙補》邦爾切，音彼。佛經，迦箅，此云藿香。見《翻譯名義集》。

𥮏：《玉篇》《集韻》𠀤古文典字。註見八部六畫。又《廣韻》大篋。

箆：《玉篇》方迷切。同篦。

𥮐：《集韻》丁聊切，音貂。山名。祑𥮐之山，見《山海經》。

箇：《廣韻》古賀切《集韻》《韻會》居賀切。《正韻》古荷切，𠀤音吤。數也。又《揚子·方言》箇，枚也。《郭註》爲枚數也。《荀子·議兵篇》負矢五十箇。《集韻》亦作个、介。俗作個。

䈃：《廣韻》之少切《集韻》止少切，𠀤音沼。竹名。《廣韻》竹緣。

箈：《集韻》澄之切，音持。《類篇》箭萌。一曰水中魚衣。《周禮·天官》加豆之實，箈葅、雁醢、筍葅、魚醢。《鄭司農註》箈，水中魚衣。《後鄭註》箈，箭萌。箭萌者，一名篠者也。又《集韻》《正韻》𠀤堂來切，音臺。義同。又《集韻》坦亥切《正韻》蕩亥切，𠀤音㘆。義同。《集韻》本作䈚。

䈄：《集韻》胡南切，音含。同筨。實中竹名。

箉：《廣韻》求蟹切《集韻》杜買切，𠀤音拐。竹具。用之魚笱，竹器也。

箊：《廣韻》央居切《集韻》衣虛切，𠀤音於。箖箊，竹名。《左思·吳都賦》其竹則篔簹、箖箊。《異物志》箖箊，是袁公與越女試劒竹也。《竹譜》箖箊，葉薄而廣。

箋：《廣韻》《正韻》則前切《集韻》《韻會》將先切，𠀤音湔。《說文》表識書也。《篇海》古者紀其事，以竹編次爲之。《廣雅》箋，云也。又書也。鄭康成衍毛氏詩，傳之未盡者曰箋。《呂忱·字林》鄭以毛學審備，遵暢厥旨，所以表明毛意，記識其事，故特稱爲箋。《博物志》聖人制作曰經，賢者著述曰傳，鄭康成註《毛詩》曰箋。或云毛公嘗爲北海郡守，鄭是此郡人，謙敬不敢言註，但表識其不明者耳。《玉篇》通作牋。

䈅：《集韻》王縛切，音蠖。同籆。《類篇》收絲具也。又《集韻》越逼切，音域。竹叢生。

𥮑：《集韻》居勞切，音高。《揚子·方言》所以刺船。與篙同。

䈆：《篇海》直駭切，讀如債。亦作簤。竹器。又《集韻》徒蓋切，音大。海隅謂籃淺而長者曰䈆。

𥮒：《廣韻》昨先切《集韻》才先切，𠀤音前。《說文》蔽絮簀也。又《集韻》將先切，音箋。義同。又《廣韻》昨鹽切《集韻》慈鹽切，𠀤音潛。義同。《廣韻》或作𥮓。

𥮓：《廣韻》《類篇》𠀤與𥮒同。

䈇：《廣韻》都敎切《集韻》陟敎切，𠀤音䍜。與罩同。竹籠，取魚具。又《玉篇》貞角切。義同。

箌：《正字通》同䈇。○按刀部收𠟅字。字形旣同，音義無別。因書寫之異，遂分二字。《字彙》之誤，《正字通》从之，宜刪。

箍：《廣韻》古胡切《集韻》攻乎切，𠀤音孤。以篾束物也。《語錄》宋大慈寺箍桶者精《易》，程顥兄弟就質所疑，酬應如響。問其姓，不答。《廣東新語》下番禺諸村，皆在海島之中，大村曰大箍圍，小村曰小箍圍，言四環皆江水也。

䈈：《廣韻》無非切，音肥。竹名。又《集韻》邦加切，音巴。笮也。通作笆。

箎：《集韻》火五切，音虎。竹名，高百丈。

箏：《廣韻》側莖切《集韻》《韻會》甾莖切。《正韻》甾耕切，𠀤音爭。《說文》鼓絃竹身樂也。《通典》箏，秦聲也。《急就篇註》箏，瑟類，本十二絃，今則十三。《風俗通》箏，蒙恬所造。《集韻》秦俗薄惡，有父子爭瑟者，各入其半，當時名爲箏。《釋名》箏，施絃高急，箏箏然也。《傅元·箏賦序》上崇似天，下平似地，中空準六合，柱擬十二月，設之則四象在，鼓之則五音發。《史記·樂書》唐有軋箏。《註》以片竹潤其端，而軋之有聲。又簷前鐵馬曰風箏。風動成音，自諧宮商。《元稹·連昌宮辭》鳥啄風箏碎珠玉。又草名。《爾雅·釋草》傅，橫木。《註》一名結縷，俗謂之鼓箏草。

𥮔：《集韻》徒官切，音團。《類篇》圜竹器也。同篿。

箐：《廣韻》子盈切《集韻》咨盈切，𠀤音精。笭箐，小籠。又《集韻》倉甸切，音茜。張竹弓弩曰箐。又《集韻》千羊切，音鏘。竹名。《謝靈運·山居賦》竹之細者，䉑，箐之流也。

箑：《廣韻》山洽切《集韻》《韻會》色甲切《正韻》色洽切，𠀤音霎。《說文》扇也。《廣韻》扇之別名。《世本》武王始作箑。《古今注》舜廣開視聽，求賢人自輔，作五明扇，此箑之始也。《揚子·方言》扇，自關而東謂之箑，自關而西謂之扇。《潘岳·秋興賦》屛輕箑，釋纖絺。又《廣韻》《韻會》山輒切《集韻》色輒切，𠀤音翣。義同。又《集韻》疾葉切，音捷。義同。又脯名。《宋書·符瑞志》帝堯時，廚中自生肉，其薄如箑，搖動則風生，食物寒而不臭，名曰箑脯。又《集韻》實洽切，音偞。同𨖷。行書也。秦使徒隷助官書草箑以爲行事，謂草行之閒取其疾速，不留意楷法也。

䈉：《集韻》七接切，音妾。竹器。又《集韻》卽陟切，音接。竹翣。又《廣韻》山洽切，音歃。與箑同。《韓愈·納涼聯句》長䈉倦還捉。

𥮕：《集韻》下浪切《韻會》《正韻》合浪切，𠀤音亢。竹竿也。或作笐，亦作桁。

箒：《廣韻》之九切《集韻》止酉切，𠀤音帚。箕箒也。《世本》少康初作箕帚。《集韻》少康，杜康也，葬長垣。《後漢·贾誼傳》母取箕箒，立而誶語。又竹名。《僧贊寧·筍譜》拂雲箒，竹出廬山，莖大如指，竹杪細，葉密翠如箒，彼人采爲方物贈人，謂之拂雲箒。考證：〔《賈誼·治安策》母取箕箒，立而誶語。〕謹照原書改後漢贾誼傳。

箓：《廣韻》《集韻》𠀤盧谷切，音祿。《說文》竹高篋也。《集韻》簏或从彔。通作盝。

𥮖：《集韻》丞職切，音埴。笙也。

箔：《廣韻》傍各切《韻會》白各切，𠀤音薄。簾也。通作薄、簿。

箕：〔古文〕𠀠𠴩䇧𦋊𥫶𠷛𠔋𥫚𠔛𡿸《廣韻》《集韻》《韻會》居之切《正韻》堅溪切，𠀤音姬。宿名。《詩·小雅》成是南箕。《傳》南箕，箕星也。正義曰：箕，四星，二爲踵，二爲舌，踵在上，舌在下，踵狹而舌廣。《韻會》箕者，萬物根基，東方之宿，考星者多驗於南方，故曰南箕。《爾雅·釋天》析木之津，箕斗之閒，漢津也。《疏》天漢在箕斗二星之閒，箕在東方木位，斗在北方水位。分析水木，以箕星爲隔。隔河須津梁以渡，故此次爲析木之津。《史記·天官書》箕爲敖客，曰口舌。《註》敖，調弄也。箕以簸揚調弄爲象。又受物有去來。去來，客之象。箕爲天口，主出氣，是箕有舌，象讒言。《石氏星經》箕四宿，主後宮別府二十七世婦八十一御妻，爲相天子后也。《書·洪範註》好風者箕星，好雨者畢星。《春秋緯》月麗于畢，雨滂沱。月麗于箕，風揚沙。《天官書》箕，燕之分野。又《篇海》箕，簸箕，揚米去糠之具。又《廣韻》箕，箕帚。《禮·曲禮》凡爲長者糞之禮必加帚於箕上。《世本》古者少康作箕帚。又國名。《書·洪範》王訪于箕子。《註》箕，國名。子爵也。又地名。《山海經》釐山西二百里曰箕尾之山。《春秋·僖三十三年》晉人敗狄于箕。《註》太原陽邑縣南有箕城。《孟子》益避禹之子於箕山之隂。《疏》箕山，嵩高之北是也。《前漢·地理志》琅琊有箕縣。《水經注》濰水出箕屋山。又姓，晉有大夫箕鄭。又斯螽別名。《周禮·考工記疏》幽州人謂斯螽爲舂箕。又木名。《鄭語》檿弧箕服。《韋註》箕，木名。服，矢房也。又《張衡·思𤣥賦》屬箕伯以函風兮。《註》箕伯，風師。考證：〔《爾雅·釋天》箕斗之閒，漢津也。〕謹照原文箕斗之閒上增析木之津四字。

𥮗：《篇海》居六切，音菊。竹根。

箖：《廣韻》力尋切《集韻》犁鍼切，𠀤音林。箖箊，竹名。《戴凱之·竹譜》箖箊竹，葉薄而廣，越女試劒竹是也。《贊寧·筍譜》箖竹出襄州臥龍山諸葛亮祠中，長百丈，梢上有葉，土人作幡竿承落。其筍堪食，甚美。又《集韻》力錦切，音廩。《博雅》翳也。

算：《廣韻》蘇管切《集韻》《韻會》《正韻》損管切，𠀤音篹。《海篇》酸上聲。《廣韻》物數也。《儀禮·鄕飮酒禮》無算爵，無算樂。《註》算，數也。賔主燕飮，爵行無數，醉而止也。燕樂亦無數，或閒或合，盡歡而止也。《前漢·景帝紀》後二年詔曰：今訾算十以上廼得官，廉士算不必衆，有市籍不得官，無訾又不得官，朕甚愍之。訾算四得官，亡令廉士久失職，貪夫長利。《註》應劭曰：古者疾吏之貪，衣食足，知榮辱，限訾十算廼得爲吏。十算，十萬也。賈人有財，不得爲吏，廉士無訾又不得官，故減訾四算得官矣。師古曰：訾與貲同。又《集韻》緒纂切，又須兗切，音選。義𠀤同。又竹器。《史記·鄭莊傳》其餽遺人不過算器食。《註》徐廣曰：算，竹器。又《集韻》《正韻》𠀤蘇貫切，音蒜。計歷數者也。《世本》黃帝時隷首作算數。《前漢·律歷志》算法用竹，徑一分，長六寸，二百七十一枚而成六觚，爲一握。徑象乾律黃鐘之一，而長象坤呂林鐘之長。又《藝文志》曆家有《許商算術》二十六卷，《杜忠算術》十六卷。《後漢·馬嚴傳註》《劉𡽪·九章算術》：方田第一，粟米第二，差分第三，少廣第四，商功第五，均輸第六，盈不足第七，方程第八，句股第九。又投壷較射，數勝負之籌曰算。《儀禮·鄕射禮》一人執算以從之。《周禮·春官》《太史》：凡射事，飾中舍算。《註》謂設算於中，以待射時而取之，中則釋之。《禮·投壷》二算爲純，一算爲奇。《註》純，全也。二算合爲一，全也。一算謂不滿純者。算之多少視坐上之人數，每人四矢，亦四算也。又籌畫也。《揚子·法言》爲國不廸其法，望其效，譬諸算乎。《註》欲治而不用先王之法，猶無財運算，無益于富也。又智也。《列子·力命篇》自長非所增，自短非所損，算之所亡若何。《註》算，猶智也。又與筴同。《儀禮·旣夕》主人之史請讀賵執算。《註》古文算皆爲筴。又叶音訕。《陸機·擬良宴詩》四座咸同志，羽觴不可算。高談一何綺，蔚若朝霞爛。《集韻》或作選。

箘：〔古文〕箟《廣韻》渠殞切《集韻》《韻會》《正韻》巨隕切，𠀤音窘。《說文》簵美竹，可爲矢。《書·禹貢》惟箘簵楛。《山海經》暴山多椶柟、荆芑、竹箭、䉋箘。《註》箘亦篠類，中箭。《戴凱之·竹譜》箘竹出雲夢之澤，皮特黑色。又筍名。《呂氏春秋》和之美者，越駱之箘。《註》箘，竹笋也。又箘桂。《屈原·離騷》雜申椒與箘桂。《註》《本草》有箘桂，花白蘂黃，正圓如竹箘。又博棊也。《揚子·方言》簙，或謂之箘。又江名。《書·禹貢》九江孔殷。《傳》九曰箘江。又《廣韻》去倫切《集韻》區倫切，𠀤音囷。義同。考證：〔《說文》簵美竹，可爲矢。《書·禹貢》惟箘簵楛。〕謹按說文無簵美竹可爲矢之文。謹照原文改箘路也，於惟箘簵楛。下補傳美竹三字。〔《呂氏春秋》和之美者，越簵之箘。〕謹照原文越簵改越駱。

箙：《廣韻》《集韻》《韻會》《正韻》𠀤房六切，音服。盛弓矢器。《周禮·夏官》仲秋獻矢箙。《註》箙，盛矢器也。《又》田弋充籠箙矢。《註》籠，竹箙也。《後漢·輿服志》耕車，置𨏟耒耜之箙，上親耕所乗也。通作服。《詩·小雅》象弭魚服。《鄭語》檿弧箕服。《註》服，矢房也。《集韻》或作𥵩韛𩋟。

箚：《廣韻》《韻會》《正韻》𠀤竹洽切，音𠍹。以鍼刺也。又《正字通》牋劄用以奏事，非表非狀者，謂之劄子。

箛：《廣韻》古胡切《集韻》《韻會》《正韻》攻乎切，𠀤音孤。竹名。《張衡·南都賦》其竹則籦籠、䈽篾、篠簳、箛箠。《戴凱之·竹譜》箛𥬲竹生于漢陽，時獻以爲輅馬策。又古吹器也。《晉先蠶儀註》車駕住吹小箛，發吹大箛。箛卽笳也。《應劭·鹵簿圖》有騎執箛，其始以笳管，後皆以銅作器，其聲如觱篥。《通雅》唐之銅角卽其遺也。仗有大鼓、長鳴。長鳴，今之號通也，口圓而長如竹筩，一尺五寸。又有小柄空管，從筩中抽出吹之。晉有鳴葭。葭卽笳。又吹鞭也。《篇海》蓋于鞭上作孔，馬上吹之。

箜：《廣韻》《正韻》苦紅切《集韻》《韻會》枯公切，𠀤音空。箜篌，樂器。《史記·武帝紀》禱祠泰一、后土，始用樂舞，益召歌兒，作二十五絃，及箜篌瑟，自此起。《釋名》箜篌，師延所作。靡靡之樂，空國之侯所存也。《風俗通》箜篌，一曰坎侯。或曰空侯，取其空中。《事物紀原》箜篌，漢靈帝好之。體曲而長，二十三絃，抱於懷中，兩手齊奏之，謂之擘。《樂府·解題》漢武滅南粵，祠太乙、后土，令樂工侯暉依琴造坎，言坎坎應節也。坎或作贛。侯，工人之姓。因名坎侯，後譌爲箜篌。又《篇海》籃也。

箝：《廣韻》巨淹切《集韻》《韻會》其淹切《正韻》其廉切，𠀤音鉗。鎖項也。《說文》籋也。《前漢·異姓諸侯王表》墮城削刃，箝語燒書。《集韻》或作𥮠。

箞：《集韻》驅圓切，音拳。揉竾。又苦倦切《篇海》音勸。義同。

𥮘：《集韻》奴店切，音念。竹索。《增韻》挽舟索也，一名百丈。《白居易詩》苒弱竹篾𥮘。又諾叶切，音捻。義同。亦作𥵮。

𥮙：《篇海》同箭。

𥮚：《廣韻》蘇干切《集韻》相干切，𠀤音跚。竹器。《博雅》䈰謂之𥮚。又《集韻》師姦切，音刪。義同。又《玉篇》竹器也，似箱而麤。又《廣韻》蘇旰切《類篇》顙旱切。又所𥳑切。又損管切。又蘇典切。義𠀤同。

箟：《集韻》箘古作箟。註見本畫。

箠：《集韻》是爲切，音垂。竹名。《張衡·南都賦》其竹則篠簳、箛箠。又《廣韻》竹垂切《集韻》株垂切，又中葵切，𠀤音追。竹節也。又《廣韻》之累切《集韻》《韻會》主蘂切，𠀤音捶。擊馬策也。《史記·張耳陳餘傳》杖馬箠，下趙數十城。又《集韻》是棰切，音菙。義同。又笞𠛬也。《前漢·𠛬法志》景帝中六年定箠令，笞者箠長五尺，其本大一寸，其竹也末薄半寸，皆平其節。當笞者笞臋，毋得更人。畢一罪，乃更人。自是笞者得全。

𥮛：《篇海》他刀切，音叨。牛筐。《揚子·方言》𥮛，𥴧也。趙、代之閒謂之𥮛，江、沔之閒謂之籅，淇、衞之閒謂之牛筐。

𥮜：《篇海》亡篦切，音謎。篾也。

䈊：《集韻》閭承切，音陵。竹名。

管：《廣韻》古滿切《集韻》《韻會》《正韻》古緩切，𠀤音筦。樂器。《書·益稷篇》下管鼗鼓。《詩·商頌》嘒嘒管聲。《儀禮·大射儀》乃管新宮。《註》管，謂吹簜以播新宮之樂。《周禮·春官》孤竹之管，孫竹之管，隂竹之管。《疏》管如篪，六孔。《爾雅·釋樂》大管謂之簥，其中謂之篞，小者謂之篎。《註》管長尺，圍寸，倂漆之。有底，如笛而小，倂兩而吹。《前漢·律歷志》竹曰管。《說文》管，十一月之音，物開地牙，故謂之管。又葭管。《玉泉記》取宜陽金門竹爲管，河內葭草爲灰，吹之以𠋫陽氣。又地名。《山海經》管涔之山，汾水出焉。《左傳註》滎陽京縣東北有管城。《史記·周本紀》武王封弟叔鮮于管。《註》括地志，鄭州管城縣外城，古管國城也。又姓。《廣韻》出平原周文王子管叔之後，齊有大夫管至父。又筆彄也。《禮·內則》右佩玦、捍、管。《註》管，筆彄。《梁史·元帝紀》元帝筆有三品：忠孝全者以金管書之，行精粹者以銀管書之，文辭華麗者以斑竹管書之。又總理其事曰管。《史記·李斯傳》趙高以刀筆吏入秦宮，管事二十餘年。又主當也。《禮·樂記》禮樂之說，管乎人情矣。《註》猶包也。《荀子·儒效篇》聖人也者，道之管也。《註》管，樞要也。又管管，小見也。《詩·大雅》靡聖管管。《傳》管管，無所依繫。《箋》管管然以心自恣。又《博雅》管管，浴也。又五臟腧亦曰管。《莊子·人閒世》支離疏者，五管在上。《註》管，腧也。又管籥也。《周禮·地官》司門掌授管鍵以啟閉國門。《註》謂籥也。《禮·月令》修鍵閉，愼管籥。又《集韻》或从玉作琯。古者琯以玉。舜之時，西王母來獻其白玉琯，零陵文學姓奚，於泠道舜祠下得笙玉琯，夫以玉作音，故神人以和，鳳凰來儀也。又《韻會補》通作筦。《前漢·東方朔傳》以筦窺天。《註》古管字。又《類篇》沽丸切。《集韻》古丸切，𠀤音官。《儀禮·聘禮》管人布幕于寢門外。《註》管，古文作官，猶館也。謂掌次舍帷幕之官。又叶扃縣切。《蘇轍·燕山詩》居民異風氣，自古習耕戰。次稱望諸君，術略亞狐管。又叶古轉切。《郭璞·鷰贊》殷王元發，聖敬日遠。商人是頌，詠之弦管。考證：〔《書·益稷謨》下管鼗鼓。〕謹按益稷不稱謨，謨改篇。〔《儀禮·大射儀》乃管新宮。《註》管，謂吹蕩以播新宮之樂。〕謹照原文吹蕩改吹簜。〔《周禮·春官》孤竹之管，絲竹之管，隂竹之管。《疏》管如箎，六孔。〕謹照原文絲竹改孫竹。箎改篪。

𥮝：《集韻》九勿切，音屈。《篇海》刷也。《博雅》𥮝謂之刷。又《集韻》吉忽切，音骨。義同。

箢：《集韻》委遠切，音宛。竹器。又《字彙》竹名。

箣：《字學指南》同策。《史記·龜筴傳》諸靈數箣，莫如汝信。《索隱》或是策之別名。又竹名。《筍譜》箣竹筍叢生。

𥮞：《篇海》蘇貫切，音算。器也。○按卽匴字之譌。

𥮟：《集韻》同筐。詳筐字註。

䈋：《集韻》托合切，音錔。竹冒也。一曰竹名。又達合切，音沓。義同。

箤：《集韻》昨律切，音啐。笭也。

𥮠：《集韻》同箝。

䈌：《集韻》千余切，音疽。竹名。又《篇海》水澤。

𥮡：《字彙補》且緣切，音筌。見《藏經》。

𥮢：《字彙補》初鳩切，音鄒。酒𥮢也。同篘。

𥮣：《字彙補》陟瓜切，音撾。馬策名。

𥮤：《字彙補》女涉切，音躡。竹也。

䈍：《玉篇》莫庚切《類篇》《集韻》眉耕切，𠀤音盲。《玉篇》竹名。同𥭮。

𥮥：《字彙補》之若切，音灼。䉛𥮥也。

𥮦：《字彙補》同𥱾。

𥮧：《篇海》音葉。竹也。

𥮨：《字彙補》千弄切，音謥。竹詵。

𥮩：《字彙補》米緩切。卽𥲈字省文。

𥮪：《字彙補》心趨切，音胥。竹也。又從輯切，音集。覆也。

𥮫：《篇海類編》與冊同。詳冊字註。𥮫字米中横畫長，與𥮫同字。考證：《字彙補》楚革切，音冊。𥳑𥮫也。《字學指南》與𠕁同。

𥮬：《篇海》迄逆切，音鬩。栲楮籮𥮬。出《四言雜字》。

𥮭：《海篇》音矬。竹也。

𥮮：《海篇》音策。謀也，籌也。

𥮯：《字彙補》《戰國策》修其碆盧，治其矰繳。《註》碆，元作𥮯。吳師道曰：字書無𥮯字，碆與𥮯聲相近也。一本作𥮯。𥮯字原作符下廾。

箬：《廣韻》而灼切《集韻》《韻會》日灼切《正韻》如灼切，𠀤音弱。《廣韻》竹箬也。《說文》楚謂竹皮曰箬。《本草》箬，草名。一曰遼葉，生南方平澤，根莖皆似小竹，葉與籜似蘆荻。葉面靑背淡，柔而韌，新舊相代，四時常靑。男人取葉作笠，女人以襯鞋底。又《集韻》女轄切。竹病。一曰竹皮。《集韻》或作篛。

箭：〔古文〕𥳭《廣韻》《集韻》《韻會》𠀤子賤切，音餞。《說文》矢也。《揚子·方言》自關而東曰矢，江、淮曰𨩀，關西曰箭。《釋名》箭，進也。又竹之小者曰箭。《周禮·夏官》東南曰揚州，其利金錫竹箭。《註》箭，篠也。《史記·夏本紀》震澤致定，竹箭旣布。《竹譜》箭竹，高者不過一丈，節閒三尺，堅勁，中矢。江南諸山皆有之，會稽所生最精好。又漏箭。《周禮·挈壷氏註》主定漏刻，先王分十二時於一晝一夜，閒以漏箭，準十二時爲百刻，分晝夜而定長短，故立此官掌之。又博箸也。《博雅》博箸謂之箭。又《華山記》箭括峰上有穴，裁見天日，攀緣自穴中而上，有至絕頂者。又赤箭，藥名。《韓愈·進學解》赤箭靑芝。又《廣東新語》箭豬卽封豕，初本泡魚，化爲豕，毫在項脊閒，尺許如箸，白本黑端，人逐之則激毫以射。《集韻》或作翦、𥰸。考證：〔《揚子·方言》自周而東曰矢，江淮曰簇，關西曰箭。〕謹据原文自周而東改自關而東。又据詩疏引方言及聚珍板校本，簇改𨩀。

𥯑：《正字通》居影切，音謹。竹名。《揚雄·蜀都賦》其竹則籠籦、䇣𥯑、野篠、紛𢀺。《註》音謹，皮白如霜，大者宜爲篙。

䈎：《廣韻》與涉切《集韻》弋涉切，𠀤音葉。籥也。又《集韻》敕涉切，音鍤。《博雅》䉉也。又達協切，音牒。書篇名。義與葉同。

𥯒：《正字通》俗栽字。

𥯓：《集韻》簪古作𥯓。註見十二畫。

𥯔：《集韻》果羽切，音矩。𥯔簍，規車輞則也。

箮：《玉篇》虛袁切《集韻》許元切，𠀤音暄。竹花也。

䈏：《廣韻》蒲角切《集韻》弼角切，𠀤音雹。竹名。《異物志》䈏竹，其大數圍，節閒相去局促，中實滿堅强，以爲柱棟。又《玉篇》甫六切《類篇》《集韻》方六切，𠀤音福。織具。一曰竹名。

𥯕：《廣韻》他朗切《集韻》待朗切，𠀤音蕩。《篇海》竹器，可以盛酒。又《廣韻》徒浪切，音宕。義同。又與簜同。《書·禹貢》篠簜旣敷。《註》簜或作𥯕。他莽反。

箯：《廣韻》《集韻》𤰞連切《正韻》𤰞眠切，𠀤音鞭。竹輿也。《史記·張耳陳餘傳》上使泄公，持節問之箯輿前。《註》編竹木爲箯。《郭璞·三蒼》註曰：箯，轝土器。又《廣韻》房連切，音便。義同。

䈐：《廣韻》《集韻》𠀤古對切，音憒。篷也，筐也。又《集韻》古獲切，音國。《揚子·方言》車枸簍，宋魏陳楚之閒謂之䈐。《註》今呼車子弓爲䈐。又《集韻》枯回切，音恢。《廣雅》䈐，篷軬也。

𥯖：《廣韻》《集韻》𠀤徒故切，音度。《類篇》首筓也。《廣雅》𥯖謂之𥸢。

𥯗：《廣韻》思引切《集韻》聳尹切《正韻》聳允切，𠀤音筍。《廣韻》同簨。《張衡·西京賦》負𥯗業而餘怒，乃奮翅而騰驤。《薛註》懸鐘格曰𥯗，當𥯗下爲兩飛獸以背負，又以板置上爲業。

箰：《廣韻》思引切《集韻》聳尹切《正韻》聳允切，𠀤音筍。《集韻》竹胎也。《筍譜》筍或作箰。《莊子·至樂篇》羊奚比乎不箰久竹生靑寧。《註》司馬云：羊奚，草名。根似蕪菁，與不箰之久竹比合而生靑寧。靑寧，竹根蟲也。又《玉篇》箰箻，以捕鳥也。

䈑：《廣韻》《集韻》𠀤古瓦切，音冎。䈅䈑，收絲具。

䈒：《廣韻》奴感切《集韻》乃感切，𠀤音𦝧。弱竹也。

箱：《廣韻》《正韻》息良切《集韻》《韻會》思將切，𠀤音廂。《說文》大車牝服也。《篇海》車內容物處爲箱。《詩·小雅》睆彼牽牛，不以服箱。《傳》箱，大車之箱也。又廩也。《詩·小雅》乃求千斯倉，乃求萬斯箱。又竹器，箱篋也。又與廂同。《儀禮·公食大夫禮》賔升，公揖退于箱。又《覲禮》几俟于東箱。《註》東箱，東夾之前相翔待事之處。《前漢·周昌傳》上欲以戚姬子如意爲太子，昌曰：臣期期知其不可。上欣然笑，卽罷。呂后側耳於東箱聽。《註》師古曰：正寢之東、西室皆曰箱，言似箱篋之形。考證：〔《說文》大車牡服也。〕謹照原文牡改牝。〔《覲禮》俟于東箱。〕謹照原文俟上增几字。

𥯘：《廣韻》以遮切《集韻》余遮切，𠀤音耶。《廣韻》竹名。生臨海。又《廣韻》似嗟切。義同。

𥯙：《集韻》堅正切，音勁。筋竹。

箲：《廣韻》《集韻》《韻會》𠀤蘇典切，音銑。箲帚，飯具。

箳：《篇海》俗簈字。

箴：《廣韻》職深切《集韻》《韻會》《正韻》諸深切，𠀤音斟。《說文》綴衣箴也。《禮·內則》紉箴請補綴。又古者以石爲箴，所以刺病。《前漢·藝文志》用度箴石箴石湯火所施。《註》箴，所以刺病也。石謂砭石，卽石箴也。《山海經》高氏之山，其上多玉，其下多箴石。《註》可以爲砥針治癰腫者。又規戒也。《書·盤庚》猶胥顧于箴言。《左傳·襄十四年》工誦箴諫。《前漢·揚雄傳贊》箴莫善于《虞箴》，作《州箴》。《註》九州之箴也。《玉海》箴者，諫誨之辭，若箴之療疾，故名箴。又姓。《風俗通》衞有大夫箴莊子。又《爾雅·釋器》一羽謂之箴，十羽謂之縳。又官名。《左傳·宣四年》子文孫箴尹克黃。《註》箴尹，官名。又魚名。《山海經》栒狀之山，𣲵水出焉，其中多箴魚，其狀如儵，其啄如箴。又鳥名。《司馬相如·上林賦》箴疵鵁盧。《註》張揖曰：箴疵，似魚虎而倉黑色。又草名。《神異經》桂林有睡草，見之則令人睡。一名醉草，亦呼爲懶婦箴。《韻會補》一曰竹名。亦通作𪈁。《前漢·司馬相如傳》箴疵鵁盧。箴疵，鳥名。《說文》作𪈁鴜。又《集韻》口減切，音槏。古斬切，音減。𠀤竹名也。又《韻會補》與鍼同。諸韻別出箴爲箴誡字。又通作針。考證：〔《前漢·藝文志》醫經箴石湯火所施。〕謹按原文醫經字不與箴石相屬爲句，今照原文改用度箴石。〔《書·盤庚》猶須顧于箴言。〕謹照原文須改胥。〔《爾雅·釋訓》一羽謂之箴，十羽謂之縛。〕謹照原書釋訓改釋器。照原文縛改縳。

䈓：《廣韻》古達切《類篇》居曷切，𠀤音葛。竹名。《博雅》䈓䉈，桃枝也。又《集韻》五瞎切，音恰。敔也，以止樂。與𥴭同。

箵：《廣韻》蘇挺切《集韻》所景切《韻會》《正韻》息井切，𠀤音省。《廣韻》笭箵，篝籠。又《集韻》銑挺切，音醒。笭箵，車笭也。又先靑切，音星。《大唐新語》漁具總曰笭箵。○按《元結傳》自釋語：能帶笭箵，全獨而保生。能學聱齖，保宗而全家。按語皆協韻，故箵音平聲，與生相協。又《蘇舜欽·松江觀漁》詩：鳴榔莫觸蛟龍睡，舉網時聞魚鼈腥。我實宦遊無况者，擬來隨爾帶笭箵。又陸游、黃庭堅、秦觀、陶宗儀詩，笭箵皆作平聲，入九靑韻。

䈔：《篇海》古牙切，音加。葭蘆。《說文》葦未秀者。《北堂書鈔》䈔亦作笳。《宋書·樂志》䈔，李伯陽入西戎所造，卽箛也。

箶：《廣韻》戸吳切《集韻》《韻會》《正韻》洪孤切，𠀤音胡。《類篇》竹名。或作𥬏。又《廣韻》箶簏，箭室。

䈕：《廣韻》是支切《集韻》常支切，𠀤音匙。簧屬。又《集韻》余支切，音弛。箷或作䈕。又《廣韻》弟泥切《集韻》田黎切，𠀤音題。竹名。一曰竹器。同𥶛。又《集韻》堅奚切，音雞。同筓。

䈖：《廣韻》《集韻》𠀤苦禾切，音科。竹名。

箷：《集韻》商支切，音施。竹名。又《廣韻》弋支切《集韻》常支切，𠀤音匙。衣架。《爾雅·釋器》竿謂之箷。《疏》凡以竿爲衣架者，名曰箷。又《集韻》通作䈕。又《集韻》余支切，音弛。《揚子·方言》榻前几也。趙魏之閒謂之箷。

𥯚：《集韻》古各切，音恪。《篇海》籠也，桮也。

𥯛：《集韻》歷各切，音洛。籬𥯛也。又籠也。《揚子·方言》桮𥯛，陳楚宋衞之閒，自關而西謂之桮𥯛。《註》盛桮器籠也。

箸：〔古文〕𣥧《廣韻》遲倨切《集韻》《韻會》遲據切《正韻》治據切，𠀤音宁。匙箸，飯具。《禮·曲禮》飯黍毋以箸。《史記註》箸卽筯也。又與櫡同。《史記·絳侯世家》景帝召條侯食，獨置大胾，無切肉，又不置櫡。《註》櫡，《漢書》作箸，食所用也。《嶺表錄》南海岸邊沙中生沙箸，一名越王竹，相傳越王棄餘算而生，若細荻，高尺餘，春吐苗，箕心茗骨，靑而且勁。南海人愛其色，以爲酒籌。凡欲採者，須輕步向前拔之，聞行聲，遽縮入沙中不可得。又《集韻》陟略切《正韻》直略切，𠀤音著。被服也。一曰附也，黏也。《戰國策》智伯曰：兵箸晉陽三年矣。《註》箸，言附其城。又《廣韻》《集韻》𠀤同著。《列子·仲尼篇》形物其箸。《註》形物，猶事理也。事理自明，非我之功也。又與宁同，門屛閒也。《周語》大夫日恪位箸以儆其官。

䈗：《廣韻》蘇果切《集韻》損果切，𠀤音鎖。《廣韻》竹名。又席也。《博雅》䉃䈗，席也。一曰䈇也。又䈗人，漢縣名。《漢書》作葰。《括地志》作䈗。

箹：《廣韻》《集韻》𠀤於敎切，音靿。竹節也。《竹譜》竹之節曰箹。又《廣韻》於角切《集韻》《韻會》乙角切《正韻》乙却切，𠀤音約。小籥也。《爾雅·釋樂》大籥謂之產，其中謂之仲，小者謂之箹。

箺：《玉篇》尺尹切《篇海》音蠢。竹名。

箻：《集韻》劣戌切，音律。《集韻》竹管，以射鳥。同𥭐。

箼：《玉篇》烏谷切《海篇》音屋。《玉篇》竹密。

𥯜：《集韻》羽鬼切《海篇》音委。篚也。

箽：《廣韻》多動切《集韻》覩動切，𠀤音董。《廣韻》竹器，一曰竹名。又姓。《前漢·藝文志》農九家，有《箽安國》十六篇。《註》師古曰：漢代內史，不知何帝時。又《集韻》同𥳘。

箾：《廣韻》蘇彫切《正韻》先彫切，𠀤音蕭。與簫同。象箾，樂器，舞者所執。《左傳·襄二十九年》季子觀樂，見舞《象箾》《南籥》者，曰：美哉，猶有憾。《註》象箾，舞所執。《說文》虞舜樂曰《箾韶》，《尚書》作《簫韶》。又《集韻》《韻會》《正韻》𠀤色角切，音朔。《荀子·禮論篇》武、酌、桓、箾、𥳑、象。《註》舞曲名。《張衡·西京賦》飛𦉻潚箾，流鏑𢶉㩧。《註》箾，音朔。潚箾，𦉻形。《玉篇》以竿擊人也。又《字彙補》《左傳》《象箾》註：原音朔，與《韶箾》異音，惟司馬氏从所交切。

𥯝：《集韻》他骨切，音突。竹器。

𥯞：《篇海》于求切，音游。竹名。

𥯟：《玉篇》匹賣切《集韻》普卦切，𠀤音派。竹片也。或作𥯠。

𥯠：《玉篇》《集韻》𠀤與𥯟同。

𥯡：《玉篇》蒲彌切《篇海》音皮。籠也。

𥯢：《集韻》丁定切，音訂。竹器。

𥯣：《正字通》俗篾字。

箿：《廣韻》秦入切《集韻》息入切，𠀤音靸。《類篇》織竹器緣。又《廣韻》子立切《集韻》藉入切，𠀤音集。覆也。

𥯤：《玉篇》于鬼切《海篇》音委。竹名。

䈘：《集韻》牆之切，音慈。竹名。

𥯥：《廣韻》丑輒切《類篇》敕涉切，𠀤音徹。竹葉。

節：〔古文〕卩《廣韻》《集韻》《韻會》《正韻》𠀤子結切，音接。《說文》竹節也。又操也。《左傳·成十五年》諸侯將見子臧于王而立之，子臧辭曰：前志有之曰：聖達節，次守節，下失節。爲君非吾節也。又止也，檢也，制也。《易·頤象》君子以愼言語，節飮食。《疏》節，裁節。又《節卦》節亨。苦節不可貞。《疏》節者，制度之名，節止之義，制事有節，其道乃亨。又《說卦傳》節，止也。《書·康誥》節性惟日其邁。《禮·檀弓》品節斯。《註》制斷也。《爾雅·釋樂》和樂謂之節。《疏》八音克諧，無相奪倫，謂之和樂，樂和則應節。《左傳·莊二十三年》公如齊觀社，曹劌諫曰：會以訓上下之則，制財用之節。《史記·樂書》大禮與天地同節。《正義曰》天有日月，地有山川，高𤰞如形，生用各別。大禮辯尊𤰞貴賤等差異別，是大禮與天地同節。又符節，所以示信。《書·康誥》惟厥正人越小臣諸節。《註》諸有符節之臣，若爲官行文書而有符，今之印者也。《周禮·地官》掌節，掌守邦節而辨其用，以輔王命。凡通達于天下者，必有節以傳輔之。無節者，有幾則不達。《註》以王命往來，必有節以爲信。又《秋官》小行人掌達天下之六節：山國用虎節，土國用人節，澤國用龍節，皆以金爲之。道路用旌節，門關用符節，都鄙用管節，皆以竹爲之。《禮·玉藻》凡君召以三節，二節以走，一節以趨。《註》隨事緩急，急則二節，故走。緩則一節，故趨也。《左傳·文十二年》秦西乞術曰：不腆先君之敝器，使下臣致諸執事，以爲瑞節。《註》節，信也。《史記·秦始皇紀》衣服、旄旌、節旗，皆上黑。《正義曰》旄節者，編旄爲之，以象竹節。又時節。《左傳疏》凡春、秋分，冬、夏至，立春、立夏爲啟。立秋、立冬爲閉。用此八節之日登觀臺，書其所見雲物氣色。又人君壽日皆名節，有萬壽節、天中節等名。又地名。《左思·魏都賦》掘鯉之淀，蓋節之淵。《註》蓋節淵在平原鬲縣北。又貫節，藥草名。又樂器，卽拊也，所以節樂。又諡法，好廉自克曰節。又漢宣帝改元地節。《應劭曰》欲令地得其節。又姓。明正德中，守禦指揮僉事節鐸。又官名。《眞𦡳風土記》村中人家稍密，有鎭守之官，名曰買節。又《集韻》昨結切，音截。《詩·小雅》節彼南山。又叶子悉切。《陸機·答賈長淵詩》大辰匿暉，金虎習質。雄臣馳騖，義夫赴節。又叶子計切。《曹植·王霸贊》壯氣凌雲，挺身奮節。所征必拔，謀顯垂惠。

䈙：《廣韻》除柳切《集韻》文久切《韻會》丈九切，𠀤音紂。竹易根而死曰䈙。

䈚：《廣韻》徒哀切《集韻》《韻會》《正韻》堂來切，𠀤音臺。《說文》竹萌也。《爾雅·釋草》䈚，箭萌。《註》筍屬。《疏》與箈同。又《集韻》澄之切，音池。箭萌。一曰水中魚衣。又《集韻》《韻會》《正韻》𠀤蕩亥切，音待。又《集韻》坦亥切《韻會》他代切《正韻》度耐切，𠀤音怠。義𠀤同。

𥯦：《集韻》九件切，音蹇。竹名。又《集韻》實洽切，音萐。與箑同。詳箑字註。

𥯧：《集韻》側格切，音笮。迫也。同笮，屋上板也。

𥯨：《廣韻》息兹切，音思。竹名。《續竹譜》𥯨竹，皮上有文，可爲錯子。《異物志》新州有此種。製成琴樣，爲礪甲之具。用久微滑，以酸漿漬之，過宿快利如初。亦可作箭。《李商隱詩》𥯨簩弩箭磨靑石。《筍譜》𥯨竹生海畔，竹與筍皆有毛，傷人則死。又《廣韻》息吏切《集韻》想止切，𠀤音枲。義同。

篁：《廣韻》《集韻》《韻會》《正韻》𠀤胡光切，音皇。竹名。《竹譜》篁竹堅而促節，體圓而質堅，皮白如霜粉，大者宜作船，細者爲笛。《筍譜》篁筍，八月生，皮黑紫色，其心實。又竹田也。《史記·樂毅傳》薊丘之植，植于汶篁。《註》徐廣曰：竹田曰篁。《楚辭·九歌》余處幽篁兮終不見天。《註》篁，竹叢也。

篂：《廣韻》《集韻》《韻會》桑經切《正韻》先靑切，𠀤音星。《篇海》簈篂，蔽簹也，卽車轓。亦作屛星。《孔恂傳》：別駕舊有屏星，刺史欲去之。恂曰：別駕可去，屏星不可去。又《集韻》息井切，音省。義同。

篃：《集韻》旻悲切，音眉。《類篇》竹名。江漢閒謂之箭竿，一尺數節，葉大如扇，可以衣蓬，亦中作矢。其筍冬生。亦作䉋。又《廣韻》《韻會》明祕切《正韻》莫佩切，𠀤音妹。義同。

䈛：《廣韻》苦怪切《集韻》古邁切，𠀤音快。箭竹。《廣志》魏時漢中太守王圖，每冬獻笋，謂之䈛笴，卽篃竹笋也。《戴凱之·竹譜》篃亦箘徒，槩節而短。江漢之閒謂之竹䈛。根深耐寒，茂彼淇苑。又《廣韻》苦回切《集韻》枯回切，𠀤音恢。義同。

範：《廣韻》防鋄切《集韻》《韻會》父鋄切《正韻》房啖切，𠀤音犯。《廣韻》法也，式也，模也。《易·繫辭》範圍，天地之化而不過。《疏》範謂模範。《書·洪範疏》武王克殷，訪道于箕子，爲陳天地之大法，敘述其事，乃作《洪範》。《爾雅·釋詁》範，常也。《疏》範者，模法之常也。又姓。漢有範依，宋有範昱。

䈜：《廣韻》《集韻》𠀤七鴆切，音沁。《類篇》墨漬筆也。《廣韻》墨工人具。

篅：《廣韻》《集韻》𠀤是爲切，音垂。《廣韻》盛穀圓囤也。又《廣韻》市緣切《集韻》《韻會》淳沿切《正韻》重圓切，𠀤音遄。義同。又《集韻》多官切，音端。竹名。出嶺南。《集韻》亦作𥵣。

篆：《唐韻》《廣韻》持袞切《集韻》《類篇》《韻會》《正韻》柱兗切，𠀤音瑑。《集韻》篆書也。《尚書·序疏》秦書有八體，一曰大篆，二曰小篆。及新莽居攝，使大司空甄豐等校文書之部，時有六書，三曰篆書，卽小篆，下杜人程邈所作。五曰繆篆，所以摹印。《法書攷》大篆者，周史籀所作也。或曰柱下史始變古文，或同或異，謂之篆。篆者，傳也，傳其物理，施之無窮，《漢·藝文志》《史籀》十五篇是也。以史官製之，用之敎授，謂之史書，凡九千字。小篆者，秦相李斯所作也。增損大篆、籀文，謂之小篆，亦曰秦篆，天下行之。畫如鐵石，字若飛動，作楷隸之祖，爲不易之法。其銘題鐘鼎，及作符節，至今用焉。又轂約也。《周禮·春官》孤乗夏篆。《註》夏，赤也。夏篆，五采畫轂約也。又《考工記》鐘帶謂之篆。

篇：《廣韻》芳連切《集韻》《韻會》紕延切《正韻》紕連切，𠀤音偏。《正韻》𥳑成章也。《前漢·武帝紀》元光元年，詔賢良咸以書對，著之於篇。《詩·關雎疏》篇，徧也。出情鋪事，明而徧也。又《說文》關西謂榜曰篇，笞掠也。又竹名。《詩·衞風》綠竹猗猗。《傳》篇竹也。《疏》似小藜，赤莖節，好生道旁，可食。又山名。《山海經》洞庭山之首曰篇遇之山。又姓。《韻會》周大夫史篇之後。又《字彙補》同翩。古文《易》：篇篇不富，以其鄰。陸氏曰：輕舉貌。又叶批笭切。《道藏歌》白帝行炁道當新，名書紫府得其篇，西龜定錄位眞人。

篈：《集韻》方容切，音封。竹名。

𥯩：《廣韻》之若切，音灼。𥂖米具也。

𥯪：《玉篇》桑豆切《類篇》《集韻》先奏切，𠀤音潄。小竹也。

築：《廣韻》《集韻》張六切《正韻》之六切，𠀤音竹。《說文》擣也。《詩·豳風》九月築場圃。《周禮·春官》展器陳告備，及果築鬻。《註》果築鬻者，所築鬻以祼也。又抬也。《書·金縢》凡大木所偃，盡起而築之。《註》築，拾也。《疏》禾爲大木所偃者，起其木，拾下禾，無所亡失。又《集韻》佇六切。杵有鐏。又與妯同。《揚子·方言》築妯，匹也。《註》關西兄弟婦相呼爲築娌。

𥯫：《集韻》渠惟切，音葵。竹名。

䈝：《廣韻》相居切，音胥。《篇海》𥶆䈝，竹名，其節疎。《類篇》一曰箕屬。

𥯬：《玉篇》而兗切《類篇》《集韻》乳兗切，𠀤音耎。竹名。

䈞：《集韻》《正韻》𠀤都毒切，音篤。厚也，與竺同。通作篤。

䈟：《篇海》則列切，音側。斷聲。○按卽𠟬字俗書之譌。

篊：《集韻》胡公切，音洪。《類篇》竹引水也。一曰竹木爲朿。又《類篇》呼貢切。竹器，所以熯物者。又《正字通》取魚具。《酉陽雜俎》晉時錢唐有人作篊，年取魚億計，號萬匠篊。《陸龜蒙詩》到頭江畔尋漁事，織竹中流萬尺篊。《楊愼集》篊从洪，石梁絕水曰洪，射洪、呂梁洪是也。洪加竹爲篊，蓋以竹爲魚梁也。

𥯭：《集韻》疾各切，音昨。筊也。一說西南𡗝尋以渡水，益州有筰橋。或作𥯭。

𥯮：《廣韻》羊朱切《集韻》容朱切，𠀤音兪。黑竹。

𥯯：《類篇》《集韻》𠀤勇主切，音庾。元色竹。

篋：《廣韻》苦協切《集韻》《韻會》詰叶切《正韻》乞協切，𠀤音蛺。《廣韻》箱篋。《禮·學記》入學鼓篋，孫其業也。《註》鼓篋，擊鼓警衆，乃發篋出所治經書也。《儀禮註》隋方曰篋。《疏》隋，謂狹而長也。《左傳·昭十三年》衞人使屠伯，饋叔向羹與一篋錦。又山名。《水經注》高城東北五十里有篋山。又去急切。《張翰·豆羹賦》是刈是穫，充簞盈篋。香鑠和調，周疾赴急。

篌：《廣韻》戸鉤切《集韻》《韻會》胡溝切《正韻》胡鉤切，𠀤音侯。箜篌，樂器。通作𠋫。

䈠：《集韻》于眷切，音瑗。斷竹也。又《集韻》戸管切，音緩。《博雅》𥮩䈠，𥳑也。

篍：《集韻》《韻會》雌由切《正韻》此由切，𠀤音秋。竹簫。又《廣韻》七遙切《集韻》千遙切《正韻》此遙切，𠀤音蕉。吹簫所以勸役。《急就篇》箛篍起居課後先。又《廣韻》《集韻》《韻會》《正韻》𠀤七肖切，音悄。竹蕭。洛陽亭長所吹也。

𥯰：《集韻》怡成切，音盈。與籯義同。

𥯱：《字彙補》與笥同。

䈡：《集韻》蘇叢切，音蚣。俗呼小籠爲桶𥵅。或作䈡。又《類篇》《集韻》𠀤千弄切。《海篇》聰去聲，竹名。

䈢：《集韻》息改切。《海篇》腮上聲。竹也。又《集韻》想止切，音枲。竹篾也。

𥯲：《篇海》息里切，音徙。竹蔑也。又《字彙補》息改切，腮上聲。竹名。○按卽䈢字之譌。

𥯳：《玉篇》五各切《類篇》《集韻》逆各切，𠀤音鄂。竹名。

𥯴：《玉篇》先后切《集韻》蘇后切，𠀤音叟。十六斗曰𥯴。又炊䉛也。同籔。《集韻》亦作䈹。

𥯵：《說文長箋》古文蠡字。註詳虫部十五畫。

䈣：《集韻》之盛切，音政。竹名。又人名。《三朝政要》理宗問有何廉吏，眞德秀以袁守趙䈣夫對，御筆擢䈣夫直祕閣。

𥯶：《集韻》孔五切，音苦。竹名。又《集韻》果五切，音古。𥶈也。《集韻》或作䇢。

𥯷：《篇海》北角切，音撥。手足指筋之鳴，音義𠀤與𥭖同。亦作肑。

𥯸：《集韻》廚遇切，音柱。壇纂竹也。

䈤：《篇海》同鉗。

𥯹：《集韻》築或作𥯹。註詳築字。

䈥：《玉篇》俗筋字。肉之力也。又《筍譜》䈥竹筍，《天台圖經》云五縣皆有。

䈦：《集韻》祖叢切，音㚇。折竹箠。又《字彙補》子紅切，音宗。木枝細也。

𥯺：《集韻》居六切，音匊。《字學大成》窮治罪人也。

篎：《類篇》弭沼切《海篇》音渺。《類篇》管之小者。與𥰚同。

𥯻：《歸有光·易圖論後》龍虎之經，金石草木之卜，軌𥯻占算之術。音義未詳。

𥯼：《字彙補》音義同𥰦。

𥯽：《海篇》音敢。箭𥯽也。○按卽笴字之譌。改音敢，非。

䈧：《集韻》羽委切，音蔿。竹皮也。考證：〔譌䈧字見海篇。〕謹按文義譌爲改䈧譌。䈧譌字。見《海篇》。䈧原刻作下為。

𥯾：《海篇》音鎋。拾也。

𥯿：《海篇》音溝。燻籠也。

篔：《廣韻》《集韻》𠀤玉分切，音雲。篔簹，竹名。《異物志》篔簹，生水邊，長數丈，圍尺五六寸，一節相去六七尺，或相去一丈，土人績以爲布。《戴凱之·竹譜》篔簹竹最大，大者中甑，筍亦中射筒，薄䏎而最長，節中貯箭，因以爲名。《柳宗元·柳州山水記》篔簹，湘湖閒皆有之。《蘇軾·文與可畫篔簹谷偃竹記》篔簹谷在洋州，與可甞令余作洋州三十詠，篔簹谷其一也。又《集韻》干權切，音員。義同。于權切，音員。

𥰘：《正韻》逋眉切，音𤰞。竹名。

篕：《廣韻》胡𦡳切《集韻》轄𦡳切，𠀤音盍。篕𣝎，籧篨也。《揚子·方言》簟謂之籧曲，或謂之籧篨，或謂之篕𣝎。又《集韻》居泰切，音蓋。義同。

𥰙：《集韻》無非切，音微。竹也。又《集韻》旻悲切，音眉。義同。《玉篇》籀文䉠字。

𥰚：《集韻》《韻會》《正韻》𠀤弭沼切，音渺。《廣韻》小管也。《爾雅·釋樂》大管謂之簥，其中謂之篞，小者謂之𥰚。又《廣韻》《集韻》《韻會》《正韻》𠀤彌笑切，音妙。義同。《正韻》亦作彯。篎，同。

𥰛：《廣韻》縛謀切《集韻》房尤切，𠀤音浮。《廣韻》竹有文者。又《集韻》方鳩切，音紑。披尤切，音坏。義𠀤同。

𥰜：《集韻》餘招切，音遙。𥰜枝，竹枝也。又《集韻》徒刀切，音匋。義同。通作桃。《爾雅·釋草》桃枝，四寸有節。《郭註》今桃枝竹閒相去多四寸。《周禮·春官》司几筵加次席黼純。《註》次席，桃枝席，有次列成文也。

篖：《廣韻》《集韻》𠀤徒郞切，音唐。《類篇》筕篖，竹席直文而麤者。《揚子·方言》筕篖，自關而東，周洛楚魏之閒謂之倚佯，自關而西謂之筕篖，南楚之外謂之篖。

𥰝：《廣韻》相卽切《集韻》《韻會》悉卽切，𠀤音息。《廣韻》簨𥰝，竹器。

篗：《廣韻》《集韻》𠀤王縛切，音貜。收絲器也。《廣雅》榬謂之篗。《揚子·方言》篗，榬也。兗豫河濟之閒謂之榬。《郭註》所以絡絲者也。同籰。考證：〔《揚子·方言》《註》所以終絲者也。〕謹照原文終絲改絡絲。

篘：《廣韻》楚鳩切《集韻》《韻會》初尤切《正韻》楚蒐切，𠀤音搊。酒籠，漉取酒也。或作𥭛、𥰞。

𥰞：《集韻》初尤切，音搊。酒篘也。

𥰟：《集韻》于元切，音元。與榬同。絡絲籰也。

𥰠：《廣韻》力舉切《集韻》《韻會》《正韻》兩舉切，𠀤音旅。盛飯器也。《揚子·方言》南楚謂之筲，趙魏之郊謂之𥰠。《集韻》通作筥。

篙：《廣韻》古勞切《集韻》《韻會》居勞切《正韻》姑勞切，𠀤音高。《廣韻》進船竿。《揚子·方言》所以刺船謂之篙。又《集韻》居號切，音誥。義同。《集韻》或作㰏。

篚：《廣韻》《集韻》《韻會》府尾切《正韻》方尾切，𠀤音匪。《廣韻》竹器。方曰筐，圓曰篚。《孟子·註疏》篚，以竹爲之，長三尺，廣一尺，深六寸，足高三寸，上有蓋也。《書·禹貢》厥篚織文。《儀禮·士冠禮》有篚。《註》篚，竹器如笭者。《正韻》通作匪。《韻會》亦作棐。《漢志》賦入貢棐。《註》師古曰：棐與篚同。考證：〔《儀禮·士冠禮》有篚實。〕謹照原文有篚二字爲句，實字屬下文不宜連引，今省實字。

䈪：《廣韻》許激切《集韻》馨激切，𠀤音鬩。《廣韻》籮屬，形小而高。《廣雅》注斛謂之䈪。《揚子·方言》所以注斛，陳魏宋楚閒謂之䈪，又謂之籮。自關而西謂之注箕。盛米穀寫斛中者也。又《集韻》形狄切，音檄。義同。考證：〔《廣雅註》斛謂之䈪。〕謹照原文註改注，連下四字爲句。

𥰡：《集韻》測革切，音策。擊也。

𥰢：《廣韻》《集韻》𠀤式戰切，音扇。箑也。又《廣韻》竹也。通作扇。

篛：《集韻》日灼切，音弱。同箬。或作篛。《謝靈運·山居賦》摘篛于谷。又筍名。《書·顧命傳》筍篛，竹也。《僧贊寧·筍譜》筍，一名篛竹。土內皮中謂之篛也。

篜：《廣韻》煑仍切，音蒸。竹也。

篝：《廣韻》古侯切。《集韻》《韻會》《正韻》居侯切，𠀤音鉤。《說文》笿也，可薰衣。《揚子·方言》篝，陳楚宋魏之閒謂之牆居。《郭註》今薰籠也。《廣雅》篝，籠也。《史記註》篝火，以籠覆火也。又負物籠。《類篇》上大下小而長，謂之篝笭。《史記·滑稽傳》淳于髠曰：道傍禳田者，操一豚蹄，酒一盂，而祝曰：甌簍滿篝。又《類篇》居𠋫切《正韻》古𠋫切，𠀤音𥵡。竹器也。《正韻》亦作𥵡。

篞：《廣韻》奴結切《集韻》《韻會》《正韻》乃結切，𠀤音涅。《爾雅·釋樂》大管謂之簥，其中謂之篞。《集韻》或省作𥭧。

𥰣：《廣韻》《集韻》𠀤力求切，音留。竹名。《集韻》或作𥰤。

䈫：《集韻》諾答切，音納。纜舟竹索也。又《集韻》香草。《異物志》葉如栟櫚而小，實類㯽榔。

𥰤：《集韻》力求切，音留。竹名。同𥰣。

䈬：《集韻》蓬逋切，音蒲。䈬箷，小竹網。《海篇》取魚之具。

篟：《廣韻》《集韻》𠀤倉甸切，音茜。《玉篇》竹茂貌。又《廣韻》靑竹。

𥰥：《集韻》戸禮切，音䏿。所以安船。

篠：《廣韻》先鳥切《集韻》《韻會》《正韻》先了切，𠀤音𩵌。《廣韻》細竹也。《戴凱之·竹譜》篠出魯郡鄒山，堪爲笙。《書·禹貢》篠簜旣敷。《傳》篠，竹箭。《疏》篠爲小竹。《爾雅疏》篠，一名箭。《周禮·天官·大宰》以九貢致邦國之用，五曰材貢。《註》材貢，櫄榦栝柏篠簜也。《竹譜》海島有篠，大者如筯，內實外堅，拔之不曲，枝葉稀少，狀若枯筯。又與簫通。《馬融·長笛賦》林蕭蔓荆。《註》簫與篠通。《正韻》篆文作筱。今作篠。

𥰦：《篇海》奇逆切，音極。竹𥰦也。

篡：《集韻》《韻會》《正韻》𠀤初患切。逆而奪取曰篡。《爾雅·釋詁》篡，取也。《註》篡者，奪取也。《前漢·衞靑傳》靑給事建章，未知名。大長公主執囚靑，欲殺之，其友公孫敖與壯士往篡之。《註》師古曰：逆取曰篡。又弋取也。《字彙補》《揚子》鴻飛冥冥，弋人何篡焉。別本作篡，非。篡原字从艹，不从。

䈭：《集韻》疎鳩切，音搜。竹名。又《集韻》呼乖切。《篇海》戸乖切，𠀤音懷。竹節高也。又《集韻》同𥴯。

𥰧：《集韻》隱綺切，音倚。《博雅》𥰧𥳜，筕篖也。

篢：《廣韻》古紅切《集韻》沽紅切，𠀤音公。笠名。又《類篇》《集韻》𠀤古禫切，音感。箱類。與㔶同。

䈮：《廣韻》九遇切《集韻》俱遇切，𠀤音屨。織具。一曰竹名。

䈯：《玉篇》《集韻》𠀤之人切，音眞。《博雅》䈯、𥲖，箭也。一曰器名。𥲖原字从攴，不从攵。

篣：《廣韻》步光切《集韻》蒲光切，𠀤音旁。《類篇》箕屬。又竹名。《戴凱之·竹譜》百葉參差，生于南垂。傷人則死，醫莫能治。亦曰篣竹，厥毒若斯。又《廣韻》薄庚切《集韻》《正韻》蒲庚切，𠀤音彭。《博雅》籠也。《揚子·方言》籠，南楚江沔之閒謂之篣。又笞擊也。與榜同。《後漢·虞延傳》延爲洛陽令，隂氏有客馬成爲姦盜，延收考之，隂氏屢請，獲一書輒加篣二百。《註》篣，捶也。音彭。

𥰨：《集韻》徂含切，音蠶。《說文》搔馬也。又《廣韻》《集韻》徒甘切，音談。刷馬篦。一曰飼篦。又《類篇》《集韻》𠀤市甘切，又癡廉切，音覘。義𠀤同。

𥰩：《集韻》羊諸切，音余。《博雅》𥴧也。同籅。

䈰：《廣韻》所交切《集韻》《韻會》師交切，𠀤音稍。《說文》陳留謂飯帚曰䈰。一曰飯器，容五升。一曰宋魏閒謂箸筩爲䈰。《廣雅》䈰謂之䈀。又《字彙補》與梢同。《馬融·長笛賦》纖末奮䈰。一云動也。又《類篇》色角切。義同。《類篇》或作筲。

𥰪：《篇海》戸吳切，音胡。𥰪被也。

𥰫：《正字通》古筮字。註詳七畫。

𥰬：《集韻》居六切，音匊。《說文》窮理罪人也。與𥷚同。或省言。

䈱：《廣韻》土刀切《集韻》他刀切，𠀤音叨。竹筐。《類篇》飯牛器。《集韻》牛𥴧。《揚子·方言》𥴧，趙、代之閒謂之䈱。考證：〔《揚子·方言》𥴧，趙岱之閒謂之䈱。〕謹照原文岱改代。

篤：《廣韻》冬毒切《集韻》《韻會》《正韻》都毒切，𠀤音督。《廣韻》厚也。《易·大畜》剛健篤實，輝光日新其德。《書·洛誥》篤前人成烈。《詩·大雅》則篤其慶。《爾雅·釋詁》篤，固也。《疏》物厚者牢固。又純也。《禮·儒行》篤行而不倦。《註》猶純也，純壹之行。又馬病也。《說文》馬行頓遲。又人疾甚曰篤。《史記·范睢傳》應侯遂病稱篤。又地名。《水經注》平原縣有篤馬河，東北入海五百二十里。又叶徒對切《楊戲·贊趙到》鎭南祖疆，監軍尚篤。𠀤豫戎任，任自封內。《正韻》亦作竺。

䈲：《廣韻》北潘切《集韻》逋潘切《韻會》逋幡切，𠀤音般。《廣韻》捕魚笱，其門可入而不可出。《篇海》䈲籛，竹名。又《廣韻》薄官切《集韻》蒲官切，𠀤音盤。筡竹笢。《廣韻》篾也。

𥰭：《集韻》叉宜切，音差。《類篇》篸𥰭，竹貌。又洞簫也。《楚辭·九歌》吹參差兮誰思。《註》參差，洞簫。一作篸𥰭。又《廣韻》《集韻》《韻會》《正韻》𠀤才何切，音醝。《類篇》筥屬。又《廣韻》《集韻》𠀤側下切，音鮓。炭籠。長沙語。又《類篇》所𥳑切。大籥。

𥰮：《廣韻》古我切《集韻》賈我切，𠀤音哿。笋也。《廣韻》笋𥰮，笋葅，出南中。

𥰯：《集韻》賈我切，音哿。與𥰮同。

䈳：《廣韻》徒盍切《集韻》敵盍切《韻會》敵合切，𠀤音蹋。窻也。《集韻》客扉謂之䈳。又窻明也。

𥰰：《集韻》以制切，音曳。揲蓍占也。又《集韻》食列切，音舌。同揲。數蓍。又《篇海》時制切，音誓。卽古文筮字。

𥰱：《類篇》《集韻》𠀤蘇遭切，音騷。𥰱𥰱，竹聲。

篥：《廣韻》《集韻》《韻會》《正韻》𠀤力質切，音栗。《集韻》竹名。《吳錄》日南有篥竹，勁利，削爲矛。又觱篥。《篇海》以竹爲管，以蘆爲首，狀類胡笳而九竅。所法者角音而已，其聲悲篥。一名悲篥，一名笳管。亦作栗。

䈴：《集韻》《韻會》𠀤詰念切，音傔。籠也。

䈵：《廣韻》烏紅切《集韻》烏公切，𠀤音翁。䈵，竹盛貌。又《玉篇》於孔切《集韻》烏孔切，𠀤音蓊。義同。

𥰲：《集韻》呼貢切，音嗊。竹器也。《篇海》用以熯物者。

篦：《廣韻》邊兮切《集韻》《韻會》《正韻》邊迷切，𠀤音蓖。釵篦。又竹器。又《說文》導也。今俗謂之篦。《廣韻》眉篦。又《集韻》頻脂切。同笓，取鰕具也。

篧：《廣韻》《韻會》士角切《集韻》仕角切，𠀤音浞。《廣韻》魚罩。《爾雅·釋器》篧謂之罩。《註》捕魚籠。《疏》李巡云：編細竹以爲罩，捕魚也。孫炎云：今楚篧也。然則罩以竹爲之，無竹則以荆，故謂之楚篧，皆謂捕魚是也。又《集韻》側角切，音捉。竹角切，音斲。義𠀤同。又《集韻》胡故切《字彙補》何悞切，𠀤音𧅰。《詩·小雅》烝然罩罩。《註》篧也。《集韻》同籱。

篨：《集韻》《韻會》𠀤陳如切，音除。籧篨，竹席。《廣韻》籧篨，蘆䕠也。《揚子·方言》簟，或謂之籧篨。又簟麤者謂之籧篨。又醜疾名。《詩·邶風》籧篨不鮮。《晉語》籧篨不能使俯。《篇海》編籧篨爲囷，如人之擁腫而不能俯，故以名醜疾也。考證：〔《詩·衞風》籧篨不鮮。〕謹照原書衞風改邶風。

篩：《廣韻》疏夷切《集韻》《韻會》霜夷切《正韻》申之切，𠀤音師。竹名。《神異經》篩竹，一名太極，長百尺，圍二丈五六尺，南方以爲船。又竹器。有孔以下物，去麤取細。《前漢·賈山傳》篩土築阿房之宮。《師古註》篩以竹簁爲之。又《玉篇》所街切《篇海》山皆切，𠀤灑平聲。可以除麤去細。《正韻》亦作簁、籭。

篪：《廣韻》直离切《集韻》《韻會》陳知切，𠀤音馳。《說文》管樂也。《詩·小雅》伯氏吹壎，仲氏吹篪。《爾雅·釋樂》大篪謂之沂。《郭註》篪，長尺四寸，圍三寸，一孔上出，寸三分，橫吹之。小者尺二寸。《廣雅》云八孔。《疏》鄭司農註《周禮》云篪七孔，蓋不數其上出者，故七也。《世本》蘇成公作篪。《古史》蘇成公善吹篪。《釋名》篪，啼也。聲從孔出，如嬰兒啼聲，春分之音也。又《水經注》君山東北對編山，山多篪竹。《篇海》本作𪛌。《禮記》作竾。亦作筂。

𥰳：《玉篇》蘇見切，音線。《海篇》竹也。

𥰴：《集韻》筍古作𥰴。註見六畫。

篫：《集韻》張六切，音竹。以手篫物也。又《字彙補》𥰪本字，擣也。

𥰵：《玉篇》芳後切《類篇》普后切。𥲈䈠也。一曰竹牘。又《玉篇》蒲口切《類篇》薄口切。義𠀤同。《字彙補》同篰。

𥰶：《字彙補》何瞎切，音轄。拾𥰶也。

𥰷：《字彙補》與𥰣同。

𥰸：《集韻》子淺切，音翦。竹名。《篇海》竹高一丈，節閒三尺，可爲矢。又《集韻》與箭同。詳箭字註。

𥰹：《集韻》與䉰同。

𥰺：《集韻》張六切，音竹。與築同。《字彙補》同𥯹。

篬：《集韻》千羊切，音瑲。竹名。或作箐。又《集韻》千剛切，音倉。竹色。《禮·月令》服倉玉。王肅本作篬玉。

篭：《字彙補》同籠。

䈶：《集韻》餘封切，音容。䈶䇯，矢也。一曰文竹。

𥰻：《集韻》莫故切，音暮。竹筥。

𥰼：《集韻》昔各切，音索。竹絙也。又《類篇》色窄切。義同。

𥰽：《字彙補》與篪同。考證：〔《字彙補》與箎同。〕謹照原文箎改篪。

𥰾：《集韻》側賣切，音債。壓酒具。與醡同。互詳酉部醡字註。

𥰿：《篇海》同筍。○按卽箰字之譌。

𥱀：《集韻》芳無切，音敷。竹靑皮也。《儀禮·旣夕》燕器杖笠翣。《註》笠，竹𥱀蓋也。《疏》𥱀，竹靑皮。

𥱁：《字彙補》所戢切，音澀。見足也。

𥱂：《字彙補》女除切，音袽。機𥱂也。

䈷：《集韻》歷各切，音洛。籬格也。本作格，或作䈷。亦作𥯛。

𥱃：《集韻》弋質切，音逸。《廣雅》置也。

𥱄：《字彙補》音義與𥳋同。詳𥳋字註。

𥱅：《字彙補》古文甚字。註詳甘部四畫。

𥱆：《字彙補》徒來切，音臺。《海篇》笠子也。○按卽籉字之譌。

𥱇：《海篇》音軟。竹名。

篰：《廣韻》蒲口切《集韻》薄口切，𠀤音部。牘也。《博雅》𥲈䈠也。滿而易援也。卽今俗呼竹莊之類，可以𥳑牘，蓋細篾簏也。又《集韻》普后切，音剖。義同。或作𥰵。

篱：《集韻》鄰知切，音離。笊篱，竹器。

篲：〔古文〕𥱵《唐韻》《廣韻》祥歲切《集韻》《類篇》旋芮切，𠀤音槥。《說文》掃竹也，本作彗。《爾雅·釋草》葥，王蔧。亦从艹。《竹譜》篲，篠竹，中掃箒細竹也。大者如箭，長者至丈許，根杪條等下節生，惟高隂動有町畝。又篲條蒼蒼，接可連篁，惟不𤰞植，必也巖岡。踰矢稱大，出尋爲長。物各有用，掃之最良。《史記·高祖紀》六年，高祖朝，太公擁篲。《註》篲，帚也。又《集韻》兪芮切，音睿。《莊子·達生篇》操拔篲以侍門庭。郭象讀。又以醉切，音𧸽。同篱。徐邈讀。又雖遂切，音邃。義同。一曰星名。《篇海》妖星也。又《集韻》《正韻》𠀤徐醉切，音遂。又《集韻》蘇骨切，音窣。義𠀤同。又《爾雅·釋詁》篲，勤也。

篳：《廣韻》𤰞吉切《集韻》《韻會》《正韻》壁吉切，𠀤音畢。《說文》籓落也。《禮·儒行》篳門圭窬。《註》篳門，荆竹織門也。又柴車。《左傳·宣十二年》篳路藍縷，以啓山林。《註》篳路，柴車。又《集韻》必至切，音畀。義同。《集韻》通作蓽。

䈸：《廣韻》《集韻》𠀤胡谷切，音斛。大箱也。《篇海》石䈸草。又箱䈸，盛米器。

𥱵：《集韻》篲，古作𥱵。註詳本畫。又《廣韻》似入切《集韻》席入切，𠀤音習。簷𥱵，修船具。

篴：《廣韻》徒歷切《集韻》亭歷切，𠀤音狄。《說文》七孔筩也。《周禮·春官》笙師掌敎龡竽、笙、塤、籥、簫、箎、篴、管，舂牘應雅，以敎祴樂。《疏》杜子春讀篴爲蕩滌之滌，云今時所吹五空竹篴。《釋名》篴，滌也，其聲滌滌然也。通作笛。又《廣韻》直六切，音逐。竹名。考證：〔《周禮·春官》笙師掌敎龡竽笙塤籥簫篴管，春牘應雅，以敎械樂。〕謹照原文簫下增箎字。械樂改祴樂。

䈹：《玉篇》先后切《集韻》蘇后切，𠀤音叟。《類篇》十六斗曰䈹。又《說文》炊䉛也。與籔、𥯴同。

篵：《篇海》倉紅切，音怱。有病竹，不堪用者。

𥱶：《集韻》所兩切，音𤕤。竹貌。

𥱷：《類篇》丁感切《篇海》都感切，𠀤音膽。竹名。同䉞。《集韻》作𥴶。

𥱸：《集韻》烏侯切，音謳。吳人謂育蠶竹器曰𥱸。《古逸詩·甘泉歌》運石甘泉口，渭水爲不流。千人一唱，萬人相鉤。金陵下餘石，大如𥱸土屋。

𥱹：《集韻》末各切，音莫。𥱹𥭕，竹名。

篶：《篇海》夷然切，音焉。黑竹。

篷：《廣韻》薄紅切《集韻》《韻會》蒲蒙切《正韻》蒲紅切，𠀤音蓬。船連帳也。又織竹夾箬以覆舟。又曰編竹車。或作竼、𥭗。又軬也。《揚子·方言》車簍，南楚之外謂之篷。

𥱺：《玉篇》《海篇》𠀤七然切，音千。䇹𥱺，竹名。

𥱻：《集韻》同都切，音途。《說文》析竹笢也。又《爾雅·釋草》簢筡，空中竹類也。又《廣韻》《集韻》𠀤丑戾切。胡竹名也。又杖也。《集韻》本作筡。

篸：《集韻》疏簪切，音森。《說文》差也。一曰竹長貌。又《集韻》初簪切，音梫。篸𥰭，竹貌。又洞簫也。《楚辭·九歌》吹參差兮誰思。《註》參差，洞簫。一作篸𥰭。《風俗通》舜作簫，其形參差，象鳳翼參差不齊之貌。《洞簫賦》吹參差而入道德。又《廣韻》作含切《集韻》《正韻》祖含切。𠀤同簪。《博雅》𥯖謂之簪。或作𥸢，或作篸。《韓愈·送桂州嚴大夫詩》江作靑羅帶，山爲碧玉篸。又《廣韻》側岑切《集韻》緇岑切，𠀤音斟。同鍼、針，所以綴衣。又《廣韻》《集韻》𠀤作紺切。《篇海》簪去聲，以針篸物也。

䈺：《廣韻》職戎切《集韻》《韻會》之戎切，𠀤音終。竹也。又戎人呼篋曰䈺。

篹：《廣韻》蘇管切《集韻》《韻會》損管切，𠀤音算。籩屬。《禮·明堂位》薦用玉豆雕篹。《註》篹，籩屬。《疏》以竹爲之，形似筥，雕鏤其柄，故云雕篹。《廣韻》籮屬。《篇海》一曰竹木素器。《禮·喪大記》食於篹者盥。《註》竹筥。又《集韻》祖管切，音纂。義同。又《集韻》雛綰切《正韻》雛產切，𠀤音撰。特也，述也。《前漢·藝文志》書之所起遠矣，至孔子篹焉。《註》孟康曰：篹音𢰅。又《前漢·班固敘傳》探篹前記。又《正韻》除戀切，音𩜹。義同。又與𩜹同，具食也。《前漢·元后傳》獨置孝元廟故殿，以爲文母篹食堂。《集韻》或作𥶊。通作匴。

䈻：《廣韻》薄胡切，音酺。竹笪，沈水取魚之具。

𥱼：《廣韻》薄佳切《集韻》蒲街切《正韻》步皆切，𠀤音牌。𥱼筏也。大桴曰𥱼。亦作篺、簞。又作棑。

篺：《集韻》《韻會》𠀤蒲街切，音牌。篺筏。《爾雅·釋言》舫，泭也。《註》水中篺筏。《疏》《方言》云：泭謂之篺，篺謂之筏。又《集韻》闕，人名。《春秋》楚有史猈，或作篺。又《集韻》蒲糜切，音皮。頻彌切，音陴。蒲瞻切，音䀀。又上聲，部買切，音矲。義𠀤同。

篻：《廣韻》《集韻》𠀤彌遙切，音蜱。竹名。《玉篇》竹門也。《集韻》細竹。《筍譜》篻竹，實中，𥳞屬，出韶州。莖五六寸，中爲弩矢。《左思·吳都賦》篻簩有叢。又《集韻》𤰞遙切，音猋。《廣韻》敷沼切《集韻》匹沼切，𠀤音縹。義𠀤同。又匹妙切，音票。竹名。出九眞。《異物志》篻竹，大如戟槿，實中勁强，交阯人銳之爲矛，甚利。

篼：《廣韻》當侯切《集韻》徂侯切，𠀤音兜。《說文》飮馬器也。《揚子·方言》飮馬橐，自關而西或謂之掩兜，或謂之㡞篼。《正字通》竹輿也。箯之別名，俗謂之篼子。

篽：《廣韻》魚巨切《集韻》偶舉切《正韻》偶許切，𠀤音語。禁苑也。《漢書音義》折竹以繩挂連之，使人不得往來。篽之言御也。同籞。

篾：《廣韻》《集韻》《韻會》莫結切《正韻》彌列切，𠀤音蔑。竹皮也。《書·顧命》敷重篾席。《傳》篾，桃枝竹。《疏》篾，折竹之次靑者。《宋書·明帝紀》太妃乘靑篾車，隨相檢攝。《詩·韻輯略》蔓也。今蜀及關中亦謂竹篾爲蔓。又竹名。《張衡·南都賦》其竹則籦籠䈽篾。《李善註》篾，桃枝也。又小貌。《揚子·方言》木細枝謂之杪，江淮陳楚閒謂之篾。《註》篾，小貌也。

䈼：《集韻》莫結切，音蔑。《篇海》同篾。《禮·喪服》繫用靲。《註》靲，竹䈼，謂竹之靑，可以爲繫者。又《集韻》莫筆切，音密。竹名也。空小而有穰。

篿：《廣韻》度官切《集韻》《韻會》《正韻》徒官切，𠀤音團。《說文》圜竹器也。又《廣韻》職緣切《集韻》《韻會》朱遄切《正韻》朱緣切，𠀤音專。楚人謂折竹卜曰篿。《屈原·離騷》索瓊茅以筳篿。《註》瓊茅，靈草。筳，竹算。楚人結草折竹卜曰篿，蓋本竹算，用之以卜，故因謂卜爲篿，猶今人以籌算數畫也。同𥮔。

簀：《廣韻》《韻會》《正韻》側革切《集韻》測革切，𠀤音責。《說文》牀棧也。《爾雅·釋器》簀謂之笫。《註》牀版。《禮·檀弓》華而睆，大夫之簀歟。又積聚也。《詩·衞風》綠竹如簀。《傳》簀，積也。言茂盛似如積聚。又葦薄也。《史記·范睢傳》卽卷以簀，置厠中。《索隱》簀，謂葦荻之薄。又《集韻》側賣切《篇海》側界切，𠀤音債。壓酒具。同醡。

簁：《廣韻》所宜切《集韻》山宜切，𠀤音澌。下物竹器，可以除麤取細，與籭同。又《集韻》所佳切《正韻》所皆切，𠀤音崽。義同。又《正韻》申之切，音施。義同。又《廣韻》《集韻》《韻會》所綺切《正韻》想里切，𠀤音屣。義同。《正韻》簁籮，古以爲玉柱，故字从玉作𥳧。今作簁。亦作篩。

簂：《廣韻》古對切，音憒。筐也。《釋名》簂，恢也，恢廓覆髮上也。魯人曰頍。頍，傾也，著之傾近前也。《周禮註》若今假紒，卽假髻。用鐵絲爲圈，外編以髮。《後漢·輿服志》太皇太后入廟服，紺上皁下，蠶靑上縹下，皆深衣制，隱領袖緣以條，翦氂簂，簪珥，耳璫垂珠。簪瑇瑁爲擿，長一尺，上爲鳳凰𩰥，以翡翠爲毛羽，下有白珠，垂黃金鑷，左右一橫簪之，以安簂結。公、卿、列侯、中二千石、二千石夫人紺繒簂，黃金龍，首銜白珠，魚須擿，長一尺，簪珥。《後漢·烏桓傳》婦人至嫁時，乃養髮，分爲髻，著句决，飾以金碧，猶中國有簂步搖。《註》簂，吉悔反。或爲幗，婦人首飾也。又《類篇》一曰婦人喪冠。又《廣韻》《集韻》𠀤古獲切，音馘。義同。又《集韻》始回切，音傀。筐也，義同。亦作槶。

𥱽：《集韻》窘遠切，音卷。竹名。又巨卷切。義同。又《字彙》𥱽，囤屬。

䈽：《集韻》舉欣切，音斤。竹名。《本草》䈽竹，堅而促節，體圓質勁，皮白如霜。大者宜刺船，細者可爲笛。取瀝，𠀤根葉皆入藥。又《集韻》几隱切，音謹。義同。

䈾：《類篇》《篇海》𠀤所交切，音稍。船舵尾。又與稍同。《馬融·長笛賦》其應淸風也，纖末奮䈾。《註》《方言》曰：稍，動也。䈾與稍同。又《集韻》色角切，音朔。飯帚也。《集韻》或省作筲。

𥱾：《玉篇》力渚切《類篇》兩舉切，盛飯器也。《集韻》作𥷠。

䈿：《集韻》莫獲切，音麥。《揚子·方言》車枸簍謂之䈿。又《廣韻》《集韻》𠀤莫狄切，音覔。𥭓䈿，軬帶也。

𥱿：《篇海》居許切，音舉。養蠶竹器。《揚子·方言》𥱿江、沔之閒謂之籅，趙、代之閒謂之䈱。小者南楚謂之簍，秦、晉謂之箄。考證：〔《揚子·方言》江沔之閒謂之籅，趙岱之閒謂之䈱。小者楚謂之簍，秦晉謂之箄𥱿。〕謹照原文江沔之閒上增𥱿字。籅改籅。岱改代。楚字上增南字。又按原文秦晉謂之箄爲句，𥱿其通語也爲句，𥱿字不連箄字讀，謹省𥱿字。

簃：《廣韻》弋支切《集韻》《韻會》余支切，《正韻》延知切，𠀤音移。《說文》閣邊小屋。又《廣韻》直離切《集韻》《韻會》陳知切𠀤音池。宮室相連謂之簃。《爾雅·釋器》連謂之簃。《註》堂樓閣邊小屋，今呼之簃，㕑連觀也。《疏》簃，樓閣邊相連小屋名也。又《集韻》丈爾切，音豸。連閣也。考證：〔《正韻》延知切，𠀤音池〕謹按延知切乃移字之音非池字之音今將正韻延知切五字移於上文𠀤音移上。

𥲀：《篇海》陟交切，音嘲。大笙，十九簧。《集韻》莊交切《韻會》《正韻》陟交切，𠀤音巢。大笙。《爾雅·釋樂》大笙謂之巢。《類篇》巢或从竹。又《集韻》鳥穴中也。𥲀原字从臼作。

簄：《廣韻》侯古切《集韻》後五切，𠀤音戸。海中取魚竹名曰簄。

䉀：《集韻》商署切，音庶。筐也。

𥲁：《集韻》力協切，音蛺。竹笒，所以乾物。

𥲂：《類篇》《海篇》𠀤𤰞盈切，音兵。盛絮籠。

䉁：《廣韻》《集韻》𠀤郞丁切，音靈。竹名。《書·禹貢》惟箘簵楛。《疏》箘簵，䉁風也。《集韻》一曰竹器。或作䉹。

簅：《廣韻》《集韻》所𥳑切《正韻》楚𥳑切，𠀤音產。大籥，似笛，三孔而短。《爾雅》作產。

𥲃：《廣韻》苦𠋫切《集韻》丘堠切，𠀤音𡨥。織具。

簇：《廣韻》《集韻》𠀤千木切，音鏃。小竹。又千𠋫切，音湊。《史記·律書》正月律中泰簇。泰簇者，言萬物簇生也。《註》簇，千豆切《白虎通》簇者，凑也，言萬物始大凑地而出之也。又《玉篇》楚角切。矢金也。又《集韻》測角切，音娕。作餠具。

簈：《廣韻》府盈切《集韻》𤰞盈切，𠀤音幷。簈篂，車幡。又《廣韻》薄經切《集韻》旁經切，𠀤音瓶。《廣韻》簈篂，別駕車名。《類篇》簈篂，車蔽簹。《篇海》車上竹席障塵者，前曰籓，後曰簈。亦作屛星。又《集韻》必郢切《韻會》《正韻》補永切，𠀤音餠。義同。

𥲄：《廣韻》徒敢切《集韻》杜覽切，𠀤音淡。竹名。又去聲。《韻會》徒濫切，音憺。義同。

𥲅：《廣韻》直由切《集韻》陳留切，𠀤音儔。《說文》箸也，或作𢥰。通作籌。又《字彙補》人名。趙與𥲅，字德淵，居湖州，嘉定十三年進士，宋宗室也。見《宋史》。一云《三朝政要》所載趙與篤，卽此字之譌。

𥲆：《類篇》《海篇》𠀤他東切，音通。竹名。《本草》竹空心直上無節，出溱州，謂之通竹。俗作𥲆。俗作𥶥。

𥲇：《玉篇》《類篇》𠀤丁紺切。竹名。

𥲈：《集韻》母伴切，音滿。竹器。《博雅》𥲈䈠，篰也。

簉：《廣韻》《集韻》《韻會》𠀤初救切，音遚。倅也，齊也。《左傳·昭十一年》泉丘人有女，夢以其帷幕孟氏之廟，遂奔僖子，僖子使助薳氏之簉。《註》簉，副倅也。薳氏之女爲僖子副妾，故納泉丘人女，令副助之。《張衡·西京賦》屬車之簉，載獫猲獢。《註》簉，副也。又《正字通》齊飛順疾也。簉羽鵷鷺。見《唐書》。又《馬融·長笛賦》聽簉弄者，遙思於古昔。《註》簉弄，小曲也。考證：〔《左傳·昭十一年》泉丘人有女，夢以其帷幙孟氏之廟，遂奔僖子，僖子使助薳氏之簉。〕謹照原文帷幙改帷幕。

簊：《玉篇》《海篇》𠀤居其切，音基。竹名。

𥲉：《集韻》荒故切，音謼。籠也。

䉂：《廣韻》力委切《集韻》魯水切，𠀤音壘。盛土籠也。《類篇》法也。一曰法可以䉂网人也。

簋：〔古文〕㔲朹《廣韻》居洧切《集韻》《韻會》矩鮪切《正韻》古委切，𠀤音晷。《說文》黍稷方器也。《廣韻》簠簋，祭器，受斗二升，內圓外方曰簋。《周禮·冬官考工記》旊人爲簋，實一觳，崇尺。《疏》祭宗廟用木簋，今此用瓦簋，祭天地及外神，尚質，器用陶瓠之意也。《易·損卦》二簋可用享。《註》離爲日，日體圓。㢲爲木，木器圓。簋象，則簋亦以木爲之也。《詩·秦風》於我乎每食四簋。《傳》四簋：黍稷稻粱。《周禮·地官》舍人凡祭祀共簠簋。《儀禮·公食大夫禮》宰夫東面坐啓簋會，各郤于其西。《史記·太史公自序》墨者尚堯舜，言道其德行，曰食土簋。《註》用土作簋。𣪘。考證：〔《傳》四簋，黍稷稻梁。〕謹照原文稻梁改稻粱。〔《史記·太史公自序》墨者尚堯舜，道其德行。〕謹照原文尚堯舜道爲句，言其德行爲句，言字不可省，謹增言字。

𥲊：《廣韻》落簫切《集韻》憐簫切，𠀤音聊。竹名。《竹譜》𥲊𥴡二族，亦甚相似。把髮苦竹，促節薄齒。束物體柔，殆同麻枲。又𥲊竹，筍無味，江漢閒謂之苦𥲊。

𥲋：《集韻》胡千切，音賢。箭𥰮。

𥲌：《集韻》胡南切，音含。實中竹。同筨。

䉃：《廣韻》卽兩切《集韻》子兩切，𠀤音獎。剖竹未去節也。《篇海》一曰觚也。又《集韻》似兩切，音象。在兩切，音䞪。義𠀤同。又資良切，音將。席也。又七亮切，音蹌。竹也。

𥲍：《集韻》財勞切，音曹。竹名。

䉄：《集韻》盧登切，音稜。竹名。

簌：《集韻》蘇谷切，音速。篩也。又茂密貌。《元稹·連昌宮辭》風動落花紅簌簌。

簍：《廣韻》落侯切《集韻》郞侯切，𠀤音樓。竹籠也。《急就篇註》簍者，疏目之籠，言其孔樓樓然也。又《集韻》朗口切《韻會》郞口切《正韻》郞斗切，𠀤音塿。義同。又《集韻》郡羽切，音窶。𥯔簍，規車輞則也。又《集韻》隴主切，音縷。義同。又《玉篇》力甫切。車弓籠也。

簎：《廣韻》測㦸切《集韻》實窄切，𠀤音齰。取魚器也。《周禮·天官》𪔀人，以時簎魚𪔀龜蜃凡貍物。《註》簎，謂以杈刺泥中，搏取之。又《廣韻》士角切《集韻》測角切，𠀤音娕。義同。又《集韻》秦昔切，音籍。測窄切，音䜺。測革切，音策。義𠀤同。又與藉同。《列子·仲尼篇》長幼羣聚而爲牢藉。《註》藉本作簎，謂牲牢也，同也。簎謂以竹木圍繞。又刺也。

簏：《廣韻》《集韻》《韻會》《正韻》𠀤盧谷切，音祿。《說文》竹高篋也。《楚辭·九歎》弃雞駭于筐簏。《註》筐簏，竹器也。《晉書·劉柳傳》劉柳爲僕射，時右丞傅迪廣讀書而不解其義。柳讀《老子》而已，迪每輕柳。柳曰：卿讀書而無所解，可謂書簏矣。《海篇》簏以盛脂粉。《集韻》簏或作箓。通作盝。

𥲎：《集韻》力竹切，音六。竹名。

𥲏：《篇海》初患切，音篡。小舂也。

䉅：《集韻》脂利切，音至。《博雅》箭、䉋，䉅也。又《集韻》卽入切，音緝。義同。又《集韻》質入切，音執。竹名。

𥲐：《集韻》訛胡切，音梧。竹名。或省作𥭠。

𥲑：《正字通》莫盤切，滿平聲。竹名。《筍譜》𥲑筍，皮靑而肉皙白。

𥲒：〔古文〕𥲔𥲓《廣韻》《集韻》《韻會》𠀤張六切，音竹。擣也。凡土功曰𥲒。《詩·豳風》九月𥲒場圃。《大雅》𥲒之登登。又《周禮·冬官考工記》𥲒氏爲削。《註》削，今之書刀。又居室亦曰𥲒，言先𥲒垣也。《杜甫詩》畏人成小𥲒。又鳥鼓翼也。《韓愈·城南聯句詩》逗翳翅相築，擺幽尾交搒。又推𥲒，旁推覺之也。《三國志·顏斐傳》帝召市吏于斐前，杖一百，時典農私推𥲒斐謝。《註》從旁推𥲒令覺也。又《集韻》佇六切，音逐。杵有鐏。又叶職救切《潘岳·西征賦》考土中于斯邑，成建都而營𥲒。旣定鼎于郟鄏，遂鑽龜而啓繇。

𥲔：《玉篇》古文築字。註詳𥲒。

𥲕：《字彙補》宗此切，音紫。竹名。

𥲖：《篇海》苦回切，音恢。箭竹。又古賣切，音卦。竹名。《字彙補》䈛字之譌。

𥲗：《字彙補》丁故切，音妒。格也。

𥲘：《集韻》女加切，音挐。鳥籠也。

𥲙：《字彙補》古𠋫切，音遘。籠笿也。卽篝字。亦作𥯿。

𥲚：《集韻》朔降切，音𢧔。以竹木刺物也。《字彙補》同𥵹。

𥲛：《集韻》符遇切，音附。篾也。

𥲜：《字彙補》其據切，音簴。竹也。

𥲝：《字彙補》側救切，音縐。捕魚具。

𥲞：《字彙補》側持切。與甾同。《海篇》田不耕曰𥲞。

𥲟：《字彙補》丁叫切，音釣。竹也。

𥲠：《篇海》巫放切，音望。竹名。又竹色。

𥲡：《字彙補》川倉切，音窻。籬也。

䉆：《篇海》都了切，音鳥。竹名。

𥲢：《海篇》丘閑切，音謙。竹名。《字彙補》口庚切，音慳。義同。

𥲣：《字彙補》吐芮切，音退。斷也。亦作𥲨。

𥲤：《集韻》臼許切，音巨。《說文》鐘鼓之柎。本作𧇽。簴，同。

簐：《字彙補》乃典切，年上聲。魏人呼釣曰恭簐弓。

𥲥：《字彙補》力鹽切，音廉。鼓也。見釋典。

𥲦：《字彙補》𤰞遙切，音標。竹名。

𥲧：《集韻》良脂切，音梨。竹名。

𥲨：《篇海》此芮切，音翠。斷也。

𥲩：《玉篇》同𥷤。

𥲪：《集韻》陵之切，音釐。笊𥲪，竹杓也。

簑：《儀禮·旣夕》稾車載簑笠。《註》簑笠，備雨服。簑，素禾反。同蓑。

𥲫：《前漢·王尊傳》長安宿猾，東市賈萬，城西萬章，𥲫張禁，酒趙放。《註》𥲫張禁，酒趙放，此二人作𥲫、作酒之家。

𥲬：𥰠字之譌。見《韻海》。

簙：《廣韻》補各切《集韻》《韻會》《正韻》伯各切，𠀤音博。《說文》局戲，六箸十二棊也。《楚辭·招魂》菎蔽象棊，有六簙些。《註》投六箸，行六棊，故爲六簙也。《世本》古者烏曹作簙。《揚子·方言》簙謂之蔽，或謂之箘。秦、晉之閒謂之簙，吳、楚之閒謂之蔽。又《類篇》匹各切。義同。通作博。《論語》不有博奕者乎。

簚：《正韻》莫狄切，音覓。覆笭也。《禮·曲禮》鞮屨素簚。《註》簚，覆笭也。《正義》素簚者，素白狗皮也。簚，車覆闌也。

䉈：〔古文〕𥷭《集韻》蘇旱切《集韻》顙旱切，𠀤音散。䈓䉈，桃枝竹也。又《集韻》桑葛切，音𨃛。義同。

䉉：《廣韻》戸吳切《集韻》洪孤切，𠀤音胡。稜也。又《廣韻》古胡切《集韻》《韻會》《正韻》攻乎切，𠀤音孤。破䉉爲器。《博雅》笘𥷗，䉉也。一曰竹𥳑，小兒所書。一曰方也。又《韻會》通作觚。《陸士衡·文賦》或操觚而率爾。《註》觚之方者，古人用之以書，猶今之𥳑。一曰觚木𥳑也。

𥳆：《集韻》必袂切，音庇。簟衣車戸也。一曰簙籌。《揚子·方言》簙謂之𥳆。

簛：《集韻》山宜切，音凘。《類篇》竹器，可以去麤取細。同籭。又《玉篇》所街切。又所饑切。義𠀤同。又《集韻》相支切，音斯。竹節也。

䉊：《集韻》扶萬切，音飯。竹也。又竹作器。《集韻》竹作車上篷也。又《玉篇》扶願切。又持晚切。義𠀤同。

𥳇：《廣韻》《集韻》𠀤方六切，音福。竹實。《竹譜》竹生花實，其年便楛死。𥳇，竹實也。

簜：《集韻》《韻會》𠀤待朗切，音蕩。大竹。《書·禹貢》篠簜旣敷。《爾雅·釋草註》簜，竹別名。《疏》李巡曰：竹節相去一丈曰簜。孫炎曰：竹闊節者曰簜。《周禮·天官·大宰》以九貢致邦國之用，五曰材貢。《註》材貢，櫄𠏉栝柏篠簜也。又《廣韻》吐郞切《集韻》他郞切，𠀤音湯。水名，在鄴，今簜隂縣。又作湯。

𥳈：《集韻》初芮切，音𠽶。舂也。又《篇海》蚩瑞切，音㯔。重擣也。與𣀔通。

𥳉：《廣韻》當孤切《集韻》東徒切，𠀤音都。竹名。

𥳊：《廣韻》方肺切《集韻》放味切，𠀤音廢。蘆𥳊，籧篨也。同䉬。

𥳋：《篇海》作勘切，音讚。綴衣也。

簝：《廣韻》落蕭切《集韻》《韻會》憐蕭切《正韻》連條切，𠀤音聊。宗廟盛肉竹器。《周禮·地官》凡祭祀，共其牛牲之互，與其盆簝以待事。《註》盆以盛血，簝以受肉。又《廣韻》魯刀切《集韻》《韻會》郞刀切，𠀤音勞。義同。又魯皓切，音老。義同。

簞：《廣韻》都寒切《集韻》《韻會》多寒切《正韻》多艱切，𠀤音單。《說文》笥也。《漢律令》簞，小筐也。《篇海》竹葦器。鄭康成曰：盛飯者，圓曰簞，方曰笥。《儀禮·士冠禮》櫛實于簞。《論語》一簞食。《註》簞，笥也。《廣韻》簞、笥，小篋。又竹名。《嵆含·草木狀》簞竹，葉疎而大，一節相去五六尺。又瓢亦曰簞。《揚子·方言》瓥，陳楚宋魏之閒或謂之簞，或謂之𣟵，或謂之瓢。晉嵇含《南方草木狀》。

簟：《廣韻》徒玷切《集韻》《韻會》《正韻》徒點切，𠀤音扂。竹名。《南越志》博羅縣東洲足簟竹銘曰：簟竹旣大，薄且空中，節長一丈，其長如松。《贊寧·筍譜》簟竹，長二丈猶爲筍，可食。又《集韻》徒念切，音磹。《說文》竹席也。《釋名》簟，簟也，布之簟簟然平正也。《揚子·方言》宋謂之笙，關西謂之簟。《詩·齊風》簟茀朱鞹。《傳》方文席也。又《小雅》下莞上簟。《箋》竹葦曰簟。《禮·禮器》莞簟之安，而稾鞂之設。《左思·吳都賦》桃笙象簟。《註》桃笙，桃枝簟。吳人謂簟爲笙。又象牙以爲簟。又叶徒錦切《詩·小雅》下莞上簟，乃安斯寢。《朱傳》簟，徒檢、徒錦二反。寢，于檢、于錦二反。

䉋：《廣韻》《集韻》𠀤明祕切《海篇》音媚。《廣韻》筍冬生名。又竹名。《山海經》英山多箭䉋。《註》郭璞曰：今漢中郡出䉋竹，厚裏而長節，根深。筍冬生地中，人掘取食之。

𥳌：《集韻》良中切，音隆。篁也。

𥳍：《集韻》徐心切，音尋。《類篇》竹長千尺，可爲大舟。《僧贊寧·筍譜》𥳍竹，本根長千丈，生海畔山，其竹萌數丈猶爲筍也。

𥳎：《廣韻》去宮切《集韻》丘恭切《韻會》丘弓切《正韻》丘中切，𠀤音跫。𥳎籠也。《揚子·方言》車枸簍，宋魏陳楚之閒或謂之𥳎籠。又《廣韻》去龍切《集韻》渠容切，𠀤音蛩。義同。

䉌：《廣韻》《集韻》𠀤徐醉切，音遂。籧篨。又竹徑。

𥳏：《集韻》居希切，音機。竹名。

簠：〔古文〕𠤱𦻌《集韻》匪父切《正韻》斐古切，𠀤音甫。《說文》黍稷圜器也。《廣韻》簠簋，祭器。《詩·秦風》《釋文》外方內圓曰簠，用貯稻粱，容一斗二升。《論語註》周曰簠簋，宗廟盛黍稷之器。《儀禮·聘禮》兩簠繼之粱在北。又《廣韻》甫無切《集韻》風無切《正韻》芳無切，𠀤音膚。義同。又《集韻》蓬逋切，音蒲。義同。又《集韻》《韻會》芳遇切《正韻》芳故切，𠀤音赴。義同。考證：〔《詩·秦風傳》外方內圓曰簠。〕謹按所引係釋文語，謹將傳改爲釋文。

𥳐：《廣韻》《集韻》𠀤去演切，音遣。《類篇》戸版謂之𥳐䉳。又《集韻》輕烟切，音牽。義同。

䉍：《正字通》俗字。

𥳑：〔古文〕柬《廣韻》《正韻》古限切《集韻》《韻會》賈限切，𠀤音柬。牒也。《爾雅·釋器》𥳑謂之畢。《疏》𥳑，竹𥳑也。古未有紙，載文于𥳑，謂之𥳑札，一名畢。《禮·王制》太史典禮，執𥳑記，奉諱惡。《註》𥳑記，策書也。《釋名》𥳑，閒也。編之篇篇有閒也。《杜預·春秋序》大事書之于策，小事𥳑牘而已。《詩·小雅》畏此𥳑書。《傳》𥳑書，戒命也。又𥳑閱也。《周禮·春官》大田之禮，𥳑衆也。《疏》𥳑，閱也。謂閱其車徒之數也。又《夏官》大司馬𥳑𥡴鄕民。《註》謂比數之。又要也，略也。《易·繫辭》乾以易知，坤以𥳑能。《疏》𥳑，謂𥳑省。《書·大禹謨》臨下以𥳑。《史記·樂書》大樂必易，大禮必𥳑。又求也，選也。分別也。《書·多士》夏迪𥳑在王庭。《禮·王制》𥳑不肖以絀惡。《郊特牲》𥳑其車賦，而歷其卒伍。又大也。《詩·邶風》𥳑兮𥳑兮。《傳》𥳑，大也。《周頌》降福𥳑𥳑。《傳》𥳑𥳑，大也。《論語》吾黨之小子狂𥳑。《註》𥳑，大也。又《左傳·昭元年》子羽謂子皮曰：宋左師𥳑而禮。《註》無所臧否，故曰𥳑。共事大國，故曰禮。又慢忽之謂𥳑。《孟子》是𥳑驩也。《疏》𥳑略不禮也。又諫也。《左傳·成八年》晉侯使韓穿來言汶陽之田，季文子私焉曰：詩曰：猶之未遠，是用大𥳑。《註》𥳑，諫也。又誠也。《禮·王制》有旨無𥳑不聽。《註》𥳑，誠也。有其意無其誠，不論以爲罪。又《諡法》一德不懈曰𥳑，平易不訾曰𥳑。又鼓聲。《詩·商頌》奏鼓𥳑𥳑。《箋》其聲和大。又《韻會》手版也。古制長二尺四寸，短者半之。蔡邕曰：漢制長二尺，短者半，蓋單執一札，謂之𥳑。又姓。周大夫𥳑師父，魯大夫𥳑叔。考證：〔《夏官》大司馬𥳑嵇鄕民。〕謹照原文嵇改爲𥡴。〔《詩·衞風》𥳑兮𥳑兮〕謹照原書衞改邶。〔《左傳·成八年》晉侯使韓穿來言汶陽之田，季文子私焉曰，猶之未遠，是用大𥳑。《註》𥳑，諫也。〕謹按猶之未遠二句乃引詩大雅辭，非文子語也，今於曰字下謹照原文增詩曰二字。

簢：《廣韻》眉殞切《集韻》《韻會》美隕切《正韻》弭盡切，𠀤音愍。竹中空，可以爲席。《爾雅·釋草》簢，筡中。《註》言其中空，竹類。《僧贊寧·筍譜》簢筍嫩而節耎薄。《廣韻》亦作𥴲、𥵴。

𥳒：《廣韻》《集韻》𠀤古斬切，音減。竹名。又《廣韻》七廉切，音僉。義同。《集韻》或省作箴。

䉎：《廣韻》《集韻》𠀤徒郞切，音堂。罩也。又《集韻》除庚切，音棖。義同。

簣：《廣韻》《集韻》《韻會》求位切《正韻》具位切，𠀤音匱。土籠也。《書·旅獒》爲山九仞，功𧇾一簣。《疏》簣，盛土器。又《廣韻》《集韻》𠀤苦怪切，音蒯。亦籠也。亦作㙺。《後漢·律歷志》爲山露而不終，踰乎一㙺。又通作匱。《前漢·王莽傳》綱紀咸張，成不一匱。《註》匱者織草爲器，所以盛土。《集韻》同籄。考證：〔《廣韻》竹箭也。〕謹按廣韻簣字無竹箭也之文，今省去。别增玉篇其貴切五字於前。〔《前漢·王莽傳》《註》匱者織竹爲器。〕謹照原文織竹改織草。

䉏：《集韻》下買切，音懈。竹名。

䉐：《集韻》空胡切，音枯。篾也。

簤：《集韻》徒駭切。竹器。又《類篇》徒蓋切。義同。《集韻》同䈆。

簥：《廣韻》舉喬切《集韻》居妖切，𠀤音喬。大管名。《爾雅·釋樂》大管謂之簥。《註》長尺，圍寸，倂漆之，有底，賈氏以爲如篪六孔。《疏》李巡云：聲高大，故曰簥。簥，高也。又《集韻》一曰田器。考證：〔《爾雅·釋樂》大管謂之簥。《註》賈氏以爲如箎六孔。〕謹照原文箎改篪。

𥳓：《集韻》雙雛切，音毹。《說文》飯筥，受五升。秦謂筥曰𥳓。又《篇海》所交切，音筲。義同。

簦：《廣韻》《集韻》《韻會》《正韻》𠀤都騰切，音登。《說文》笠蓋也。《史記·平原君傳》虞卿躡蹻擔簦，說趙孝成王。《註》簦，長柄笠。《急就篇註》簦、笠，皆所以禦雨。大而有把，手執以行，謂之簦。小而無把，首戴以行，謂之笠。《古逸詩·越謠歌》君擔簦，我跨馬，他日相逢爲君下。又《篇海》竹也。

𥳔：《集韻》都果切，音朶。筨𥳔，竹名。《吳筠·竹賦》筨𥳔綷文而繡攄。《酉陽雜俎》筨𥳔如繡畫，百葉爲一枝。《永嘉記》筨𥳔竹，筍六月生，迄九月，味與箭竹筍相似。又《集韻》杜果切，音嫷。杜罪切，音隊。杜臥切，音惰。義𠀤同。《廣韻》同𥬲。

䉑：《廣韻》武夫切《集韻》微夫切，𠀤音無。黑竹也。又《廣韻》莫胡切，音模。竹黑皮。

䉒：《集韻》方煩切，音藩。《說文》大箕也。一曰蔽也。本作籓。

𥳕：《集韻》商居切，音舒。竹名。

𥳖：《集韻》伴姥切，音簿。竹器。

𥳗：《集韻》詢趨切，音須。魚笥也。

𥳘：《集韻》覩動切，音董。竹器。一曰竹名。亦姓。或作箽。

𥳙：《集韻》是爲切，音垂。盛穀𥫱。《類篇》囷也。同篅。

䉓：《集韻》盧臥切，音䇔。牀簀也。

𥳚：《廣韻》《集韻》𠀤如延切，音然。竹名。又《集韻》寧顚切。《篇海》音年。義同。

簧：《廣韻》《集韻》《韻會》《正韻》𠀤胡光切，音黃。《說文》笙中簧也。古者女媧作簧。《釋名》簧，橫也。於管頭橫施于中也，以竹鐵作于口，橫鼓之也。《詩·王風》君子陽陽，左執簧。《疏》簧者，笙管之中金薄鑠也。《禮·明堂位》女媧之笙簧。《月令》仲夏之月，命樂師調竽笙竾簧。又以言惑人謂之簧鼓。《詩·小雅》巧言如簧。《疏》如笙中之簧，聲相應和。《蔡邕賦》思在口而爲簧。又步搖也。《急就篇》冠幘籫簧結髮紐。《師古註》簧，卽步搖也。考證：〔《禮·月令》仲夏之月，命樂師調笙簧。〕謹照原文笙上增竽字。簧上增竾字。

𥳛：《集韻》子六切，音蹙。笡逆槍也。同𥷼、𥷛。《廣雅》𥳛謂之笡。又《類篇》千繡切。義同。

䉔：《集韻》千安切，音餐。竹籖也。或作𥴷。又《篇海》䉔笭。又竹䉔，定物定䉬也。俗云𥳊子。

𥳜：《集韻》余章切，音陽。𥰧𥳜，筕篖也。

𥳝：《玉篇》女委切。筍初生也。《類篇》竹葉垂生曰𥳝。

𥳞：《廣韻》《集韻》《韻會》《正韻》𠀤良刃切，音吝。竹類。《爾雅·釋草》𥻘，堅中。又《正韻》𥳞，薄石。又石鏻。又《篇海》竹中實。本作𦺸。或作𥷖。

䉕：《集韻》徂棱切，音曾。竹也。又《類篇》簦䉕，笠也。

𥳟：《廣韻》卽淺切《集韻》子淺切，𠀤音剪。竹名。

𥳠：《集韻》大計切，音弟。𥳠鐘，樂器。晉灼曰：二十四鐘，各有節奏，聲不常也。

𥳡：《集韻》符分切，音汾。帥𥳡，弦也。

𥳢：《篇海》蕩鍊切，音佃。竹名。

𥳣：《廣韻》才外切《集韻》徂外切，𠀤音最。𥳣䇻，竹器。

䉖：《集韻》郞丁切，音靈。車笭。一曰䉖籝也。

簨：《廣韻》思尹切《集韻》《韻會》聳尹切《正韻》聳允切，𠀤音筍。《廣韻》簨虡。《釋名》所以懸鼓者。橫曰簨。簨，峻也，在上高峻也。縱曰虡。虡，舉也，在旁舉簨也。簨上之版曰業，刻爲牙，捷業如鋸齒也。《禮·明堂位》夏后氏之龍簨虡。《註》簨、虡，所以懸鐘磬。橫曰簨，飾之以鱗屬。植曰虡，飾之以臝屬、羽屬。又《集韻》雛綰切，音撰。竹器。《禮·喪大記》食于簨。徐邈讀。又《正韻》《考工記》作筍。亦作栒、𥯗。

簩：《廣韻》魯刀切《集韻》《韻會》《正韻》郞刀切，𠀤音勞。竹名。《異物志》簩竹，有毒，𡗝人以爲觚，刺獸，中之則死。《贊寧·筍譜》簩竹筍無肉，不可食。又𥯨簩，竹名。見𥯨字註。又《玉篇》力到切《類篇》郞到切。義𠀤同。又叶郞侯切。《皮日休·悼賈文》香依依兮杜若，韻淒淒兮篥簩。山隱隱兮埭空，煙淡淡兮橫秋。

䉗：《集韻》一入切，音揖。挹器。又《玉篇》杓也。

䉘：《集韻》朔降切，音淙。以竹木刺物也。又《篇海》同𥲚。

簪：〔古文〕兂𥯓《廣韻》側吟切《集韻》《韻會》緇岑切《正韻》緇深切，𠀤音㻸。首筓也。《釋名》簪，兓也，連冠于髮也。又𣏽也，因形名之也。又《廣韻》作含切《集韻》《韻會》《正韻》祖含切，𠀤音鐕。義同。又疾也。《易·豫卦》由豫，大有得，勿疑，朋盍簪。《疏》簪，疾也。以信待之，則羣朋合聚，而疾來也。又《前漢·百官表》爵一級曰公士，二上造，三簪嫋裊。《註》師古曰：以組帶馬曰裊。簪裊者，言飾此馬也。又《集韻》子感切，音昝。《易》朋盍簪。王肅讀。又徂官切。《易》朋盍簪。李鼎祚曰：簪舊讀作攢。《集韻》或作𥸢、篸。考證：〔《易·豫卦》《註》簪，疾也。以信待之，則羣朋合聚，而疾求也。〕謹照原文註改疏。求改來。

𥳤：《篇海》同笛。

簫：〔古文〕𪛕《廣韻》蘇彫切《集韻》《韻會》《正韻》先彫切，𠀤音蕭。樂器。《風俗通》舜作簫，其形參差，以象鳳翼。十管，長二尺。《廣雅》簫，大者二十四管，小者十六管。《博雅》簫，大者二十三管，無底。小者十六管，有底。《三禮圖》簫，大者長尺四寸，二十四彄。頌簫，長尺二寸，十六彄。《通卦驗》簫，夏至之樂，長尺四寸。《註》簫管，形象鳥翼。鳥爲火，火成數七，生數二，二七一十四，簫之長由此。《釋名》簫，肅也，其聲肅肅而淸也。《白虎通》簫者，中呂之氣。《書·益稷》簫韶九成，鳳凰來儀。《傳》言簫見細樂之備。《詩·周頌》旣備乃奏，簫管備舉。《箋》簫，編小竹管，如今賣餳者所吹也。管如𥳤。《禮·月令》仲夏之月，命樂師均琴瑟管簫。《蔡邕·月令章句》簫長則濁，短則淸。以蠟蜜實其底而增減之，則和管而成音，無所復調，當與琴瑟相參。《周禮·春官》笙師掌敎龡簫。《爾雅·釋言》大簫謂之言，小者謂之筊。《疏》李巡曰：大簫，聲大者言言也。小者聲揚而小，故言筊。筊，小也。郭璞曰：簫，一名籟。《莊子·寓言篇》顏成子遊謂南郭子綦曰：汝聞人籟，而未聞地籟。汝聞地籟，而未聞天籟。《註》郭象曰：籟，簫也。《前漢·元帝紀贊》鼓琴瑟，吹洞簫。《註》如淳曰：洞簫，簫之無底者。《段龜龍·涼州記》呂纂，咸寧二年，人發張駿冢，得玉簫。《丹陽記》江寧縣南三十里有慈姥山，積石臨江，上生簫管竹，圓緻異于他處，自泠倫採竹嶰谷，其後惟此簳見珍，故歷代常給樂府，而俗呼曰鼓吹山。《正韻》亦作箾。又弓末謂之簫。《禮·曲禮》凡遺人弓者，右手執簫，左手承弣。《註》簫，弭頭也。謂之簫，簫邪也。《正義》：簫，弓頭，頭稍剡差邪似簫，故謂爲簫也。又與篠通。《馬融·長笛賦》林簫蔓荆。《註》簫與篠通。又叶音脩。《劉邵·趙都賦》擊靈鼓，鳴籟簫。乘素波，鏡淸流。考證：〔《禮·月令》仲夏之月，命樂師均管簫參差之音。〕謹按參差之音四字月令所無，謹照月令原文改均琴瑟管簫。

𥳥：《集韻》乃挺切，音濘。𥳥𥵝，籝也。

簬：〔古文〕簵《廣韻》洛故切《集韻》《韻會》《正韻》魯故切，𠀤音路。美竹。中作箭。《戰國策》趙襄子居晉陽，患無矢。張孟談曰：公宮之垣，皆以荻蒿苫楚廧之，請發而用之，則箘簵之勁不能過也。《註》簬卽簵。《韻會》或作𥸐。

𥳦：《集韻》筍古作𥳦。註詳六畫。

𥳧：《字彙補》山皆切，音崽。《唐韻》簁籮，古以爲玉柱，故字从玉。亦作𥳧。𥳧字原刻从徙，不从歨。𥳧籮。

𥳨：《五音篇海》音義與𥴫同。

簭：《字彙補》與筮同。《周禮·春官》簭人，中士二人。《註》問蓍曰筮，其占易。又簭人，掌三《易》以辨九簭之名：一曰《連山》，二曰《歸藏》，三曰《周易》。九簭之名：一曰巫更，二曰巫咸，三曰巫式，四曰巫目，五曰巫易，六曰巫比，七曰巫祠，八曰巫參，九曰巫環，以辨吉凶。《註》此九巫皆當爲筮之誤。又噬也。《周禮·冬官考工記》凡攫閷援簭之類。《註》簭者，以口噬物而食也。

𥳩：《集韻》力求切，音留。本作䉧。竹聲。又《集韻》力久切，音柳。竹名。

𥳪：《玉篇》息亂切《類篇》蘇貫切《海篇》音算。竹器。

𥳫：《集韻》與腆同。

𥳬：《字彙補》烏紺切，音暗。垢肉貌。

𥳭：《集韻》箭古作𥳭。註詳九畫。

𥳮：《集韻》同䉂。

𥳯：《字彙補》音義與策同。

䉙：《類篇》於分切《字彙補》余倫切，𠀤音雲。竹名。

𥳰：《字彙補》丁定切，音飣。竹器。

𥳱：《集韻》疏臻切，音莘。簟也。

𥳲：《字彙補》丁故切，音妒。格笿也。

𥳳：《字彙補》徒其切，音提。竹名。

𥳴：《集韻》下巧切，音澩。筍也。又《集韻》吉巧切，音絞。義同。或作𥰹。

𥳵：《字彙補》子芮切，音醉。絡絲也。

𥳶：《集韻》止兩切，音掌。竹名。

𥳷：《字彙補》子淺切，音剪。竹名。

䉚：《集韻》謨耕切，音萌。竹也。一曰竹筍。

𥳸：《字彙補》徒感切，音禫。𥳸籠，箱屬。又《海篇》徒覽切，音淡。又都敢切，音膽。義𠀤同。○按卽䉞、𥱷二字之譌。

𥳹：《字彙補》丁感切，音膽。竹名。○按卽𥱷字之譌。

𥳺：《字彙補》先孔切，音悚。箸桶也。○按《廣韻》《集韻》《揚子·方言》通从木作𥵅。又《類篇》改作䉥，當卽𥵅、䉥二字之譌。

簳：《廣韻》《集韻》《正韻》𠀤古旱切，音幹。小竹也。《張衡·南都賦》其竹則篠簳箛箠。《李善註》簳，小竹也。《拾遺記》蓬萊有浮筠之簳，葉靑莖紫，子大如珠，有靑鸞集其上，風至葉條翻起，聲如鐘磬。又《篇海》箭簳。《列子·湯問篇》燕角之弧，朔蓬之簳。《山海經》休與之山有草焉，狀如箸，赤葉而叢生，名曰夙條，可以爲簳。《陳琳·武庫賦》矢則燋銅、毒鐵、簳鏃、鳴鍭。又《廣東新語》薏苡，一名簳珠。又《類篇》居案切。箭羽。《廣韻》同笴。考證：〔《列子·殷湯篇》燕角之弧，朔蓬之簳。〕謹照原書改湯問篇。

𥴡：《集韻》里弟切，音禮。竹名。《竹譜》𥴡竹二種，似苦竹而細軟，肌薄有文理。

䉛：《廣韻》於六切《集韻》乙六切，𠀤音郁。《說文》漉米籔也。《揚子·方言》炊䉛謂之縮，或謂之𥰞，或謂之𠤰。《廣雅》𥯩𥯴𠤰䉛也。又《集韻》居六切，音掬。義同。又《集韻》烏浩切，音襖。移蠶具。𥯩字原作下砍。𥯴字原作㝐下夂。考證：〔《廣雅》䉛，一曰𥯩，又曰簑，又曰𥯴，又曰𠤰。〕謹照原文改𥯩𥯴𠤰䉛也。於上文或謂之𠤰下增郭註江東呼淅籤七字，以足字數。

簴：《集韻》《正韻》𠀤臼許切，音巨。簨簴也。《周禮·春官》典庸器祭祀，帥其屬而設筍簴，陳庸器。亦作虡。《周禮·冬官考工記》梓人爲筍虡。又臝者、羽者、鱗者，以爲筍簴。《釋名》所以懸鼓者，橫曰簨，縱曰虡。虡，舉也。《廣韻》本作𧇽。天上神獸，鹿頭龍身。懸鐘之木刻飾爲之，因名曰虡。考證：〔《周禮·春官》典庸及祭祀，帥其屬而設筍簴。〕謹按典庸器係官名，典庸之下謹增器字。省及字。

簵：《廣韻》《集韻》𠀤古文簬字。註詳十二畫。又《書·禹貢》惟箘簵楛。《傳》簵，美竹。《竹譜》簵竹，出雲夢之澤，中矢用。會稽箭類，皮特黑澀，以此爲異。

𥴢：《玉篇》直利切。竹也。

䉜：《集韻》直利切，音雉。幼竹。

𥴣：《篇海》同蓬。

簶：《廣韻》《集韻》《韻會》《正韻》𠀤盧谷切，音祿。胡簶，箭室。《集韻》或作䩮、𩌫。

𥴤：《廣韻》《集韻》𠀤渠言切，音㨜。筋鳴也。

𥴥：《篇海》去演切，音遣。𥴥䉳，戸籍也。

䉝：《集韻》語綺切，音綺。竹器。

䉞：《廣韻》《集韻》𠀤都感切，音澸。籠竹器。《廣韻》篋類。

𥴦：《類篇》徐醉切。籧篨也。《字彙》篴字之譌。

𥴧：《廣韻》居許切《集韻》苟許切，𠀤音舉。養蠶器。《說文》飮牛筐，方曰筐，圜曰𥴧。又《廣韻》强魚切《集韻》求於切，𠀤音渠。義同。《玉篇》亦作筥。《集韻》與籧同。俗作𥱿，非是。

簷：《廣韻》《集韻》余廉切《正韻》移廉切，𠀤音鹽。《廣韻》屋簷。與檐同。《釋名》簷，檐也，接檐屋前後也。亦作櫩。

䉟：《篇海》胡郭切，音鑊。取魚竹器也。又胡誤切，音護。義同。

簸：《廣韻》《集韻》補火切《韻會》杜果切《正韻》烏果切，𠀤音駊。《說文》揚米去糠也。《詩·大雅》或簸或蹂。又《廣韻》《集韻》《韻會》《正韻》𠀤補過切，音播。義同。

簹：《廣韻》《集韻》《韻會》《正韻》𠀤都郞切，音當。篔簹，竹名。《左思·吳都賦》其竹則篔簹林箊。《異苑》建安有篔簹竹，節中有人，長尺許，頭足皆具。又《類篇》丁浪切。車簹。

簺：《廣韻》《集韻》《韻會》《正韻》𠀤先代切，音賽。《說文》行棋相塞謂之簺。《前漢·吾丘壽王傳註》格五棋行簺法曰：塞白乘五，至五格不得行，故云格五。《註》師古曰：卽今戲之簺也。《後漢·梁冀傳註》《鮑宏·簺經》。又《韻會》通作塞，莊子博塞。又《類篇》編竹木斷水取魚也。

簻：《廣韻》陟瓜切《集韻》張瓜切，𠀤音撾。《說文》箠也。《馬融·長笛賦》裁以當簻，便易持。《註》簻，策也。麤者曰簻，細者曰枚。又《廣韻》《集韻》𠀤苦禾切，音科。與薖同，草也。又寬大貌。一曰飢意。

簼：《集韻》《正韻》𠀤與篝同。《史記·龜筴傳》伏靈者，在兔絲之下，以夜捎兔絲去之，卽以簼燭此地。《註》徐廣曰：簼，籠也，然火而籠罩其上也。

簽：《集韻》千廉切，音籖。《博雅》簽、籯，籠也。又《篇海》簽書文字也。

𥴨：《廣韻》烏代切《集韻》於代切，𠀤音愛。《說文》蔽不見也。《玉篇》亦作薆。

簾：《廣韻》《正韻》力鹽切《集韻》《韻會》離鹽切，𠀤音廉。編竹作幃簿也。《釋名》簾，廉也，自障蔽爲廉恥也。《禮緯》天子外屛，諸侯內屛，大夫以簾，士以帷。《前漢·王貢傳序》嚴君平卜筮于成都市，裁日閱數人，得百錢，足自養，則閉肆下簾。而授《老子》。又《韻會》籜名。

䉠：《集韻》無非切，音微。竹名。又《廣韻》武悲切《集韻》旻悲切，𠀤音眉。義同。

𥴩：《廣韻》古核切《集韻》各核切，𠀤音革。《通俗文》𥴩子，竹障。亦作𥵰。

𥴪：《玉篇》其句切《海篇》音具。竹器。

𥴫：《廣韻》《集韻》𠀤徒渾切，音屯。《說文》榜也。又《集韻》丁練切，音殿。擊也。《集韻》作𥳨。

𥴬：《廣韻》《集韻》𠀤蒲計切，音避。竹𥴬也。又《集韻》弋鳥具。又《集韻》匹智切，音譬。義同。

𥴭：《廣韻》枯鎋切《集韻》《韻會》五瞎切，𠀤音䔾。木虎，止樂器，亦名敔也。又《玉篇》亦作楬。《禮·樂記》然後聖人作爲鞉鼓，椌揭壎篪。《韻會》或作䈓。亦作㮫。考證：〔《禮·樂記》作爲鞉鼓，椌楬，此德音也。〕謹按所引句未全，今照原文改然後聖人作爲鞉鼓，椌揭壎篪。省此德音也四字。

簿：《廣韻》《正韻》裴古切《集韻》《韻會》伴姥切，𠀤音部。籍也。《孟子》先簿正祭器。《史記·張釋之傳》上問上林尉諸禽獸簿。《前漢·食貨志》與郡縣通姦，多張空簿。《註》師古曰：簿，計簿也。又笏也。《蜀志》秦密見太守，以簿擊頰。《註》簿，手版也。又車駕法從次第爲鹵簿。《史記·黥布傳》布常爲軍鋒。《註》索隱曰：《漢書》作楚軍前簿。簿者，鹵簿。又百官皆有鹵簿，各分差等。《梁書·王僧孺傳》道遇中丞鹵簿，驅廹溝中。又主簿，官名。《漢官儀》主簿，主縣之簿書。又領也。《荀子·正名篇》五官簿之而不知。又《集韻》伯各切，音博。迫也。又《廣韻》傍各切《集韻》《韻會》白各切《正韻》弼角切，𠀤音薄。蠶具。或作𥴮。又同箔，簾也。又《類篇》弼碧切。壁柱。

𥴮：《玉篇》補各切。𥴮奕，局戲也，謂行碁也。亦作博。又《集韻》伯各切，音博。蠶具。又白各切，音薄。義同。

𥴯：《集韻》苦猥切，音傀。竹高節。又戸賄切，音瘣。義同。

𥴰：《類篇》疾郢切。竹名。又《字彙補》從性切，音靖。義同。

𥴱：《集韻》作甸切，音薦。楚謂筏上居曰𥴱。

䉡：《字彙補》同丹切，音談。縴索。見《黃福·安南日記》。

𥴲：《集韻》《韻會》𠀤美隕切，音愍。《爾雅·釋草》簢，筡中。中空，類竹。或作𥴲。或作𥴲，原文如此，或體不詳。

𥴳：《字彙補》音未詳。《宋史·宗室表》趙與𥴳，字德𣶒，嘉定進士。參見𥲅字。

𥴴：《集韻》居侯切，音鉤。竹名。《博雅》𥴴𥵣，桃枝也。

䉢：《玉篇》所力切《類篇》殺測切，𠀤音澀。篩也。

𥴵：《字彙補》蘇貫切，音算。器也。

䉣：《集韻》四夜切，音瀉。笘䉣。《博雅》篇章䉣程也。

𥴶：《唐韻》都感切，音黕。與䉞同。

𥴷：《集韻》千安切，音餐。竹籖也。同䉔。

𥴸：《字彙補》莫結切，音滅。竹皮也。

𥴹：《類篇》阻厄切《字彙補》側格切，𠀤音迮。牀版也。《揚子·方言》齊魯之閒謂之𥴹，陳楚之閒或謂之笫。

𥴺：《玉篇》自移切《字彙補》音慈。竹名。亦作䈘。

𥴻：《篇海》七亮切，搶去聲。竹𥴻。又𥴻籠。

𥴼：音未詳。《僧贊寧·筍譜》𥴼竹，出交趾，實中，有毒，筍亦內實。

𥴽：《字彙補》篠字之譌。《庾信·宿國公𥓓》浮于江海，達于淮泗。𥴽簜旣敷，瑤琨卽序。

𥴾：《字彙補》邦莫切，音博。棋也。○按卽簙字之譌。

𥴿：《海篇》音檐。竹也。

籃：〔古文〕𢉧《廣韻》魯甘切《集韻》《韻會》盧甘切《正韻》盧監切，𠀤音藍。大籠筐也。《廣雅》籃，一名籚，一名簟，一名筐。

𥵜：《篇海》匹各切，音粕。竹名。《贊寧·筍譜》𥵜竹出溫處，如苦竹，長節而薄，可作屋椽。其筍春生，可食。

𥵝：《集韻》朗鼎切，音領。篝𥵝，籯也。通作笭。

籄：《集韻》求位切，音匱。土籠也。又苦怪切，音蒯。義同。

𥵞：《集韻》昨結切，音截。竹劑也。《字彙補》籖字之譌。

籅：《集韻》羊諸切，音余。《廣雅》籅，𥴧也。一名蓞，一名簞，一名簍。《集韻》或作𥰩。

籆：《集韻》王縛切，音䢲。收絲具也。《玉篇》籆，榬也，所以絡絲也。

𥵟：《集韻》章恕切，音庶。籮屬。

籇：《篇海》胡刀切，音豪。船竿。

𥵠：《集韻》古祿切，音穀。簏也。

䉥：《類篇》損動切。箸桶。《揚子·方言》箸桶，自關而西謂之桶䉥。

𥵡：《類篇》居侯切。笿也。可熏衣。一曰負土籠。與篝同。

𥵢：《篇海》知敎切，音照。取魚籠也。

𥵣：《廣韻》《集韻》𠀤多官切，音端。竹名。《廣雅》𥴴𥵣，桃枝也。

𥵤：《集韻》敕角切，音趠。捕魚器。同罩。

𥵥：《集韻》母伴切，音滿。竹器。同𥲈。

籈：《廣韻》側鄰切《集韻》《韻會》《正韻》之人切，𠀤音甄。割木長尺，以鼓敔，所以止樂也。《爾雅·釋樂》所以鼓敔，謂之籈。又《廣韻》居延切《集韻》稽延切。《廣韻》竹器。《集韻》籈謂之𥴭。又《廣韻》章憐切。義同。𥴭字原誤从揭作。

𥵦：《集韻》山巧切，音稍。竹枝長也。

𥵧：《集韻》此忍切，音笉。小竹。

籉：《廣韻》徒哀切《集韻》《韻會》《正韻》堂來切，𠀤音臺。笠子，可禦雨。《謝朓·呈沈尚書詩》籉笠聚東葘。《註》籉，所以禦雨。古通臺。《詩·小雅》臺笠緇撮。

𥵨：《集韻》民𤰞切，音彌。《說文》筡也。筡，竹篾也。又《說文》武移切《玉篇》亡支切。義𠀤同。《集韻》或作𥸀䉲籋。

𥵩：《集韻》房六切，音復。盛弓弩器也。與箙同。或作鞲𩋟。

𥵪：《集韻》傍丁切，音竮。吳人謂蠶曲爲𥵪。

𥵫：《廣韻》《正韻》徂紅切《集韻》《韻會》徂聰切，𠀤音叢。籠𥵫，取魚竹器。

籊：《廣韻》《集韻》𠀤他歷切，音惕。竹長殺貌。《詩·衞風》籊籊竹竿，以釣于淇。《傳》籊籊，長而殺也。又《廣韻》徒歷切《集韻》《韻會》亭歷切，𠀤音狄。義同。

籋：《集韻》同𥵨。又《廣韻》《正韻》𠀤尼輒切，音聶。鉗也。又《廣韻》奴協切《集韻》諾叶切，𠀤音捻。小箱也。又同躡。《前漢·禮樂志·天馬歌》籋浮雲，晻上馳。《註》言天馬上籋浮雲也。又《集韻》緜批切。苧竹。考證：〔《前漢·禮樂志天馬歌》籋浮雲，晻上池。〕謹照原文池改馳。

𥵬：《集韻》丑鳩切，音抽。竹相合也。

籌：《廣韻》直由切《集韻》《韻會》陳留切《正韻》除留切，𠀤音儔。籌算也。《儀禮·鄕射禮》箭籌八十。《註》籌，算也。又壷矢。《禮·投壷》籌，室中五扶，堂上七扶，庭中九扶。《註》籌，矢也。又籌策。《史記·高祖紀》運籌帷幄之中。又《集韻》徒刀切，音陶。《揚子·方言》戴也。又叶音除。《蔡洪·圍棊賦》攄妙思，奮元籌。飾服色，玩騂駒。

籍：《廣韻》《集韻》《韻會》秦昔切《正韻》前歷切，𠀤音踖。《玉篇》書籍。《尚書·序疏》籍者，借也。借此𥳑書以記錄政事，故曰籍。《左傳·昭十五年》王謂籍談曰：昔而高祖，司晉之典籍。又戸籍。《史記·蕭何世家》高祖入關，何獨先走丞相府，收圖籍，以是具知天下戸口阨塞。又尺籍，所以書軍令。又門籍。置牒于門，以案出入。《前漢·元帝紀》令從官給事宮司馬門中者，得爲父母兄弟通籍。《註》籍者，爲尺二竹牒，記其年紀、名字、物色，挂之宮中，案省相應，乃得入也。又租籍。《管子·國蓄篇》租籍者，所以彊求也。《註》在工商曰租籍。又籍田。《禮·祭義》天子爲籍千畝，諸侯爲籍百畝。《詩疏》籍之言借也。借民力治之，故謂之籍田。《五經要義》天子籍田以供上帝之粢盛，所以先百姓而致孝享也。籍，蹈也。言親自蹈履于田而耕之也。又籍籍，語聲也。《前漢·江都易王傳》國中口語籍籍。又狼籍。《史記·蒙恬傳》此四君者皆爲大失，以是籍于諸侯。《註》言惡聲狼籍，布于諸國。又姓。晉籍談，漢籍福。又《正韻》詞夜切，音謝。《前漢·義縱傳》治敢往少溫籍。《註》言無所含容也。又地名。《史記·秦本紀》靈公十年城籍姑。《括地志》籍姑，在同州韓城縣北三十五里。又叶檣龠切《左思·詠史詩》陳平無產業，歸來翳負郭。長卿還成都，壁立何廖廓。四賢豈不偉，遺烈光篇籍。考證：〔《管子·國蓄篇》租籍者，所以疆求也。〕謹照原文疆求改彊求。

𥵭：《正字通》古文築字。註見十畫。

𥵮：《集韻》奴店切，音念。竹索。同𥮘。又《類篇》諾叶切。與𥮘義同。

𥵯：《字彙補》色甲切，音爍。破竹偏也。

𥵰：《集韻》各核切，音隔。竹障。同𥴩。

𥵱：《集韻》居六切，音匊。與𡙳同。撮也。

𥵲：《海篇》音𦋺。竹生海邊。

𥵳：《字彙補》與箑、䈉同。扇也。《呂氏春秋》冬不用𥵳，非愛𥵳也，淸有餘也。

𥵴：《集韻》與簢同。

𥵵：《戰國策》其自羃繫也完矣。《註》羃，元作𥵵。

𥵶：《集韻》同腆。

䉦：《廣韻》七然切《集韻》親然切，𠀤音遷。䇹䉦，竹名。又《篇海》䉦子，收稻具。

𥶅：《篇海》力求切，音留。竹名。

䉧：《廣韻》《集韻》𠀤力求切，音劉。竹名。又竹聲。或作𥳩。又《集韻》力久切，音柳。竹名。又力救切，音溜。義同。

𥶆：《廣韻》力居切，音廬。𥶆䈝，竹名。《戴凱之·竹譜》𥶆䈝竹，其節疎。

籐：《集韻》徒登切，音騰。竹器。又《篇海》簬器。又蔓生似竹。或作籘。

𥶇：《集韻》籠五切，音魯。竹名。

𥶈：《集韻》甾尤切，音鄒。取魚器。又側救切，音皺。義同。

䉨：《廣韻》《集韻》𠀤魚旣切，音毅。竹名。又《篇海》竹節。或作𧅙。又小竹。考證：謹按說文豙字從豕辛声。从豙不从豙今改䉨。〔音毅。〕謹改毅。〔或作𧅙。〕謹改𧅙。

𥶉：《廣韻》士戀切《集韻》雛戀切《正韻》除戀切，𠀤音僎。與饌同。《說文》具食也。《前漢·杜鄴傳》陳平共一飯之𥶉，而將相加驩。又《集韻》株戀切，音囀。又逵眷切，音券。又上聲，雛綰切，音篹。義𠀤同。又《正韻》同篹。又與撰同。

𥶊：《集韻》損管切，音選。籩屬。一曰竹木素器。同篹。

𥶋：《集韻》孚袁切，音翻。蔽也。又方煩切，音藩。《說文》大箕也。

𥶌：《集韻》良據切，音慮。舟中簀𥶌。見《揚子·方言》。

䉩：《集韻》烏侯切，音甌。竹器，以息小兒。

籒：《廣韻》《韻會》《正韻》直又切《集韻》直祐切，𠀤音胄。史籒，周宣王太史名，造大篆。《法書攷》籒文者，史籒所作也，與古文大篆小異，後人以名稱書，謂之籒文。《七略》曰：卽周時史官敎學童書也，與孔壁古文異體，卽奇字也。其跡則《石鼓文》存焉。《學古編》李斯旣作小篆，遂以籒文爲大篆。又《說文》讀書也。

䉪：《篇海》盧對切，音對。䉪，稻米磑也。

𥶍：《海篇》胡管切，音緩。簾也。

䉫：《集韻》憐題切，音黎。竹名。

䉬：《廣韻》方肺切《集韻》放吠切，𠀤音廢。籧篨也。《揚子方言註》江東呼籧篨爲䉬。《廣韻》與𥳊同。

籓：《廣韻》甫煩切《集韻》方煩切，𠀤音樊。大箕。《廣雅》籓、籮，箕也。一曰蔽也。又《集韻》逋潘切，音般。《說文》箕屬，所以推棄之器也。

籔：《廣韻》所矩切《集韻》《韻會》𤕤主切《正韻》所武切，𠀤音數。《類篇》十六斗曰籔。《儀禮·聘禮》門外米三十車，車秉有五籔。《疏》十斗曰斛，十六斗曰籔，十籔曰秉。又窶籔，竹器。《前漢·東方朔傳註》窶籔，以盆盛物戴于頭者，則以窶籔薦之，狀如環。又《楊惲傳》䑕不容穴，銜窶籔也。又《廣韻》取句切。義同。又《廣韻》所角切。窶籔，四足几也。又《廣韻》《韻會》《正韻》𠀤蘇后切，音叟。炊䉛也。一曰漉米竹器。

𥶢：《廣韻》良涉切《集韻》《韻會》力涉切，𠀤音𢀂。竹名。《廣韻》𥶢，編竹爲之。

𥶎：《正字通》葅字，《石鼓文》作𥶎。

𥶏：《集韻》田聊切，音調。竹名。

籕：《山海經》神英招，其音如㨨。《郭璞註》或作籕。所未詳也。《字彙補》與籀字不同，籀从手。

𥶐：《玉篇》杜回切。竹筆也。

𥶑：《集韻》此兩切，音搶。竹名。

𥶒：《篇海》良刅切，音吝。竹名。中堅，可爲席。

𥶓：《類篇》班糜切。竹名。又《篇海》逋眉切，音悲。義同。

𥶔：《集韻》蒲交切，音庖。竹名。

𥶕：《五音篇海》支尖切，音詹。玉也。

𥶖：《字彙補》與𥷙同。

𥶗：《字彙補》力兾切，音利。觔竹也。

𥶘：《海篇》音瀉。笘也。

𥶙：《集韻》《韻會》𠀤旋芮切，音槥。《說文》掃竹也。與彗同。又《類篇》兪芮切。又以醉切。又蘇有切。又雖遂切。又徐醉切。義𠀤同。

𥶚：《篇海》他典切，音腆。厚也，善也。《集韻》同𥳫。

𥶛：《集韻》田黎切，音題。竹名。一曰竹器。同䈕。又大計切，音弟。義同。

𥶜：《韻略》何姑切，音胡。𥶜被也。

𥶝：《集韻》子兩切，音獎。與𥷃同。

𥶞：《字彙補》與孂同。

𥶟：《字彙補》同𥳋。《唐人憶薦福寺牡丹詩》雕槃分𥶟何由得。《註》𥶟，作紺切，以針𥶟物之𥶟。言簪花也。

𥶵：《廣韻》許委切《集韻》虎委切，𠀤音毀。《說文》米一斛舂爲八斗曰𥶵。或作𥸋。亦省作毀。𥵓。

𥶶：《玉篇》古文麴字。註詳麥部八畫。又推辨也。《劉歆·與揚雄書》五經所詁不合《爾雅》者，詁鞠爲病。

𥶷：《廣韻》思袞切《集韻》須兗切，𠀤音選。竹緣。

𥶸：《正韻》朱緣切，音專。今辟㼾𥶸也。

籗：《廣韻》苦郭切，音廓。《爾雅註》捕魚籠。《篇海》罩魚者也。《左思·吳都賦》罩兩魪。《註》罩，籗也。又《廣韻》仕角切《正韻》食角切，𠀤音浞。《集韻》竹角切，音斲。義𠀤同。《集韻》同籱。

籘：《篇海》徒登切，音滕。與籐同。

籙：《廣韻》力玉切《集韻》《韻會》龍玉切《正韻》盧谷切，𠀤音祿。籍也。又圖籙。《張衡·東京賦》高祖膺籙受圖，順天行誅。又《集韻》簏也。

𥶹：《集韻》疾郢切，音靜。竹名。亦作𥴰。

籚：《廣韻》落胡切《集韻》《韻會》《正韻》龍都切，𠀤音盧。《廣韻》籚西竹，出會稽。《戴凱之·竹譜》有竹象籚，因以爲名。東甌諸郡，緣海所生。肌理勻淨，筠色潤貞。凡今之篪，匪兹不鳴。又《類篇》筐也。大曰籚，小曰籃。《儀禮·士昏禮註》笲竹器而衣者，其形蓋如今之筥𥬔籚矣。又通作廬。《周禮·冬官考工記》秦無廬。《註》矛戟柄也。又《韻會》同櫨。柱上拊也。《晉語》侏儒扶籚。

𥶺：《海篇》徒協切，音牒。簸也。又弋涉切，音葉。義同。

𥶻：《廣韻》《集韻》𠀤旬爲切，音隨。籠也。

𥶼：《集韻》徐醉切，音遂。籧篨也。同䉌。

𥶽：《廣韻》《集韻》𠀤于歲切，音衞。竹名。《蜀志》𥶽竹，細竹也。薄肌而勁。《竹譜》𥶽尤勁薄，博矢之賢。

籛：《廣韻》《正韻》則前切《集韻》《韻會》將先切，𠀤音箋。《廣韻》姓也。《論語疏》老彭姓籛，名鏗。在商爲守藏吏，在周爲柱下史。《神仙傳》彭祖姓籛，名鏗，帝顓頊之元孫。善養性，能調鼎，進雉羹于堯，堯封之于彭城，歷夏、殷、周，年七百六十七歲而不衰。又《集韻》子干切。義同。又《廣韻》楚人革馬簻鞍韉。又《廣韻》卽淺切《集韻》《韻會》子淺切，𠀤音翦。竹名。

籜：《廣韻》《正韻》他各切《集韻》《韻會》闥各切，𠀤音託。《類篇》竹皮也。《謝靈運詩》初篁苞綠籜。《註》籜，竹皮也。又草名。《山海經》甘棗之山，其下有草，葵本而杏葉，黃花而莢實，名曰籜。可以已瞢。

𥶾：《廣韻》《集韻》𠀤郞計切，音隷。䉣也。《博雅》笘、𥶾，䉉也。

籝：《廣韻》以成切《集韻》怡成切，𠀤音盈。籠也。《廣雅》籝，籠也。《玉篇》箸筩謂之籝。又《廣韻》亦作嬴。《集韻》或作𥯰。

𥶿：《集韻》余廉切，音鹽。竹病，不可析笢。

䉮：《廣韻》《集韻》𠀤良刃切，音吝。《博雅》䉮謂之植。

𥷀：《集韻》因蓮切，音燕。竹名。

𥷁：《集韻》皮莧切，音辨。箛也。

𥷂：《集韻》時制切，音誓。《易》卦用蓍也。同筮。

籞：《廣韻》魚巨切《集韻》偶舉切《韻會》魚許切《正韻》偶許切，𠀤音御。禁苑也。《前漢·宣帝紀》地節三年，詔池籞未御幸者，假與貧民。《註》蘇林曰：折竹以繩緜連禁籞，使人不得往來，律名爲籞。又《廣韻》池水中編竹籬養魚。又《韻會》池籞，水邊作小屋落鄣魚鳥。籞者，禁苑之遮衞也。

籟：《廣韻》《集韻》《韻會》《正韻》𠀤落蓋切，音賴。《說文》籥三孔也。大者謂之笙，中者謂之籟，小者謂之箹。《爾雅註》簫，一名籟。《史記·司馬相如傳》摐金鼓，吹鳴籟。《註》籟，簫也。又凡孔竅機括皆曰籟。《莊子·齊物論》人籟則比竹，地籟則衆竅是已。又叶力制切《宋玉·高唐賦》緣葉紫裏，丹莖白蔕。纖條悲鳴，聲似竽籟。《註》蔕，丁計切。籟，力制切。考證：〔《史記·司馬相如傳》摐金鼓，吹鳴籟。〕謹照原文摐改摐。

籠：《廣韻》盧紅切《集韻》《韻會》盧東切，𠀤音櫳。《說文》舉土器。一曰笭也。《西京雜記》漢制，天子以象牙爲火籠。又鳥檻曰籠。《莊子·庚桑楚》以天下爲之籠，則雀無所逃。又包舉也。《前漢·食貨志》籠貨物，籠鹽鐵。又盛矢器。以竹爲之。《周禮·夏官》田弋充籠箙矢。《註》籠，竹箙也。又地名。《史記·匈奴傳》五月大會籠城。《韻會補》廣南化外，古南越地，唐置籠州。又《廣韻》《集韻》力鐘切《正韻》盧容切，𠀤音龍。竹名。《張衡·南都賦》其竹則籦籠䈽篾。又𥳎籠，竹車軬。《揚子·方言》車枸簍，宋、魏閒謂之𥳎籠。《史記·田單傳》令其宗人盡斷其車軸末而傅鐵籠。《註》《方言》：車轊，齊謂之籠。又草名。《管子·地員篇》有籠與斥。又《廣韻》《正韻》力董切《集韻》《韻會》魯孔切，𠀤音攏。箱籠。又竹器。《周禮·地官·遂人》道野役及窆，抱磨，共丘籠。又與瀧同。《荀子·議兵篇》東籠而退。《註》與涷瀧同，沾濕貌。

䉯：《集韻》𠋫襇切，音莧。竹枯也。

𥷃：《集韻》子兩切，音蔣。檝屬。《揚子·方言》所以隱櫂謂之𥷃。一說前推曰𥷃，却曳曰棹。或作𥶝。

𥷄：《字彙補》尼理切，音你。箱也。

䉰：《集韻》胡交切，音爻。《說文》竹索也。一曰簫之小者。同筊。又《集韻》居肴切，音交。義同。又《類篇》下巧切。筍也。又《集韻》後敎切，音效。竹萌也。

𥷅：《集韻》狼狄切，音曆。竹火約刀爲𥷅。

𥷆：《集韻》胡谷切，音斛。吳俗謂籰爲𥷆。

𥷇：《集韻》去兾切，音器。氣也。

𥷈：《類篇》陟隆切。簳也。

䉱：《集韻》烏侯切，音甌。竹器。○按字本當作䉩。

𥷉：《集韻》偶舉切，音語。禁苑也。與篽同。

𥷔：《玉篇》翼諸切。竹名。《正字通》《揚子·方言》：筐，江、沔之閒謂之籅。俗作𥷔。或曰箯名筍輿。俗加竹作𥷔。

䉲：《集韻》民𤰞切，音彌。竹篾也。同𥵨。

籢：《廣韻》力鹽切《集韻》離鹽切，𠀤音廉。鏡籢也。《列女傳》置鏡籢中。《急就篇註》籢，盛鏡之器，若今鏡匣也。又《廣韻》與匳同。盛香器。

𥷕：《廣韻》徒協切《集韻》《韻會》達協切，𠀤音牒。《集韻》簸也。考證：〔《廣韻》徒協切，《集韻》弋陟切，《韻會》達協切，𠀤音蝶。簸也。〕謹按弋陟切集韻作弋涉切，與徒協逹協切之音皆不合，今省去弋陟切三字。照集韻三十帖𥷕字註改集韻韻會逹協切，𠀤音牒。增集韻二字於簸也上。蝶改牒。

籣：《廣韻》洛干切《集韻》《韻會》郞干切，𠀤音闌。所以盛弩矢，人所負也。《前漢·韓延壽傳》延壽爲東郡，令騎士兵車四面營陣，被甲鞮鞪居馬上，抱弩負籣。《註》籣，盛弩矢者也。其形如木桶。又地名。《前漢·地理志》張掖郡有屋籣縣。

籤：《廣韻》七廉切《集韻》《韻會》《正韻》千廉切，𠀤音簽。《說文》驗也。一曰銳也，貫也。《玉篇》竹籤，用以卜者。又典籤，官名。《北史·蕭泰傳》泰子寶未弱冠，名重一時。隋文帝輔政，引爲丞相府典籤。又《正韻》幖也。

䉳：《廣韻》相然切《韻會》蕭前切《正韻》蘇前切，𠀤音鮮。竹名。𥳐䉳，今人戸版籍也。又《廣韻》《集韻》《類篇》息淺切《韻會》《正韻》蘇典切，𠀤音癬。義同。

籥：《唐韻》《廣韻》以灼切《集韻》《類篇》《正韻》弋灼切《韻會》弋約切，𠀤音藥。《廣韻》樂器，似笛。《爾雅·釋樂》大籥謂之產，其中謂之仲，小者謂之約。《註》籥，如笛，三孔而短小。《廣雅》籥，七孔。《詩·衞風》左手執籥。《傳》籥，六孔。《周禮·春官》籥師掌敎國子舞羽龡籥。《註》文舞有持羽吹籥者，所謂籥舞也。《禮·文王世子》秋冬學羽籥。《疏》籥，笛也。籥聲出于中冬，則萬物藏于中云。又《明堂位》土鼓、蕢桴、葦籥，伊耆氏之樂也。《釋名》籥，躍也。氣躍出也。又《說文》書僮竹笘也。又與鑰同。《書·金縢》啓籥見書。《疏》籥，開藏之管。《禮·月令》孟冬愼管籥。又星名。《星經》天籥七星，在斗杓第二星，主關籥開閉。《周天大象賦》天籥司其啓閉。

𥷖：《集韻》良刃切，音吝。竹名，其中堅。同𥳞。

𥷗：《廣韻》《集韻》𠀤力智切，音麗。札也。《博雅》笘𥷗，䉉也。又《篇海》竹箠也。

䉴：《廣韻》汝陽切《集韻》如陽切，𠀤音穰。《說文》袌也。一曰漉米竹器。又《集韻》汝兩切，音壤。義同。

籦：《廣韻》職容切《集韻》諸容切，𠀤音鍾。籦籠，竹名。可爲笛。《馬融·長笛賦》惟籦籠之奇生兮，于終南之隂崖。《註》奇生，謂生質之奇也。又《廣韻》竹器。

𥷘：《集韻》直角切，音濁。竹名。

籧：《廣韻》强魚切《集韻》《韻會》《正韻》求於切，𠀤音渠。《說文》籧篨，麤竹席也。《揚子·方言》簟，麤者謂之籧篨，或謂之籧筁。又醜疾名。《晉語》籧篨不可使俯。蓋編席爲囷，如人之擁腫而不能俯，故以名之。又《正韻》居許切，音舉。《禮·月令》季春之月，具曲植籧筐。《註》亦作筥，養蠶器也。

𥷙：《集韻》居例切，音罽。竹名。生海邊。又𥷙𥷱，竹實也。

𥷚：《廣韻》《集韻》𠀤居六切，音匊。窮理罪人也。《楚辭·天問》皆歸射𥷚，而無害厥躬。《註》凡能取中皆曰射。𥷚，窮也。言啓之所爲，皆歸于中理而窮情，夫孰能害之者。

𥷛：《集韻》子六切，音蹙。笪也。與𥳛、𥷼同。

𥷜：《篇海》方中切，音風。小竹名也。

𥷝：《集韻》徒渾切，音屯。《說文》榜也。又《類篇》丁練切，義同。

𥷞：《字彙補》於六切，音郁。竹器。

𥷟：《字彙補》同菹。見《石鼓文》。

𥷨：《集韻》力協切，音蛺。竹笪也。

𥷩：《集韻》昨合切，音雜。戸簾也。

䉶：《廣韻》所江切《集韻》疎江切，𠀤音雙。帆也。《南越志》南海有盧頭木，葉如甘蔗，織以爲帆，名曰䉶。又《類篇》一曰酒篘。又《篇海》栙䉶，未張帆。

𥷪：《類篇》才先切。細削竹也。

𥷫：《集韻》居諧切，音皆。黑竹。

籩：《廣韻》布元切《集韻》《韻會》《正韻》𤰞眠切，𠀤音邊。竹豆。《爾雅·釋器》竹豆謂之籩。《疏》籩，以竹爲之，口有籐緣，形制如豆，亦受四升，盛棗、栗、桃、梅、蔆芡、脯脩、膴鮑、糗餌之屬，祭祀、燕享所用。《詩·豳風》籩豆有踐。《儀禮·士冠禮》旨酒令芳，籩豆有楚。《左傳·昭六年》季孫宿如晉，晉侯享之，有加籩。《註》籩豆之數多于常禮。又官名。《周禮·天官》籩人奄一人，女籩十人。《疏》女籩，女奴之曉籩者。

𥷬：《集韻》古丸切，音官。竹杼也。

𥷭：《字彙補》古䉈字。註見十二畫。又《廣雅》𥷭，𥴴𥵣，桃枝也。

𥷮：《集韻》側角切，音捉。䈇也。又《類篇》莊交切。撩罟也。

𥷯：《集韻》觀古作𥷯。註詳見部十八畫。

𥷰：《集韻》將先切，音箋。與𥮒同。蔽絮簀也。又才先切，音前。義同。

𥷱：《集韻》敷救切，音覆。竹蓋也。

𥷲：《類篇》偶舉切。與篽同。

𥷳：《字彙補》音未詳。《大事記》嘉靖三十六年，妖人馬祖翦楮爲兵以駭衆，各戸多懸𥷳𥸞𥸛𥸟四字厭之。字出《道藏》。

籫：《廣韻》作管功。《集韻》祖管切，𠀤音纂。竹器。《廣雅》籫，箸筩也。《急就篇註》籫，盛匕箸之籠。一名䈂。筩原作下桶。

籬：《廣韻》呂支切《集韻》《韻會》鄰知切《正韻》鄰溪切，𠀤音離。籓籬也。《釋名》籬，離也。以柴竹作之。疏離，離也。《晉書·庾袞傳》與弟子樹籬，跪而授條，曰：幽顯易操，非君子意。又笊籬，竹杓。又叶良何切。《楚辭·招魂》軒輬旣低，步騎羅些。蘭薄戸樹，瓊木籬些。《正韻》亦作蘺、㰚。

籭：《廣韻》《集韻》《韻會》𠀤山宜切，音凘。竹器。可以取麤去細。又《集韻》《正韻》𠀤霜夷切，音師。義同。又《集韻》所綺切，音躧。與簁同。又《廣韻》山佳切《集韻》所佳切，𠀤音崽。《廣韻》竹名。《集韻》𣿍具。或作簛簁篩。

籮：《廣韻》魯何切《集韻》《韻會》良何切《正韻》郞何切，𠀤音羅。竹器。《揚子·方言》箕，陳魏宋楚之閒謂之籮。一說江南謂筐底方上圜曰籮。

𥷼：《集韻》七六切，音蹙。笪也。又就六切。義同。

𥷽：《玉篇》大昆切。榜也。《字彙補》同𥷝。

𥷾：《海篇》攀迷切，音披。筍虡飾。○按卽𧄾字之譌。

𥷿：《集韻》章恕切，音翥。筐𥷿。

𥸀：《廣韻》武移切《集韻》民𤰞切，𠀤音彌。竹篾也。與𥵨同。

籯：《篇海》餘輕切，音盈。箱屬。《揚子·方言》陳宋楚魏之閒謂筲爲籯。《前漢·韋賢傳》鄒、魯諺曰：遺子黃金滿籯，不如一經。《註》如淳曰：籯，竹器，受三四斗，今陳留俗有此器。

𥸈：《集韻》待朗切，音蕩。竹名。

籰：《廣韻》《集韻》王縛切《韻會》越縛切《正韻》烏郭切，𠀤音貜。絡絲具。本作篗。今作籰。又作䈅。又《類篇》越逼切。竹叢生。

䉷：《廣韻》語𩏩切《集韻》魚杴切《韻會》疑杴切《正韻》移廉切，𠀤音嚴。弋射所蔽者也。又籞也。翳也。又《篇海》禦也。通作嚴。

𥸉：《集韻》盧東切，音籠。筐也。

𥸊：《集韻》魚旣切，音毅。竹名也。或作䉨。

𥸋：《集韻》虎委切，音毀。舂謂之𥵓。或書作𥸋。𥶵，同。

䉸：《集韻》平免切，辨上聲。竹𥳑。《博雅》䈎、䉸，䉉也。又《集韻》邦免切。古書竹𥳑也。

𥸐：《集韻》魯故切，音露。竹名。與簬同。

𥸑：《集韻》觀古作𥸑。註詳，見部十八畫。

𥸗：《集韻》所蟹切，音灑。瑟也。

𥸘：《玉篇》王縛切。取魚具也。

𥸡：《集韻》古禫切，音感。竹名。有毛。又《篇海》箱屬。又《集韻》都感切，音黕。亦竹名。或作𥴶。

籱：《集韻》竹角切，音斲。罩魚者也。又《集韻》闊鑊切，音廓。義同。又同籗。

䉹：《集韻》交丁切，音靈。竹名。一曰竹器。

𥸢：《集韻》與簪同。又《集韻》作紺切。綴也。

𥸣：《集韻》時染切，剡上聲。竹名。

𥸤：《字彙補》兪戍切，音預。呼也。與龥同。《書·立政》𥸤俊尊上帝。又《字彙補》以灼切，音藥。義同。

