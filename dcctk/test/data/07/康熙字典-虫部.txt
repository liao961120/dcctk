虫：《唐韻》許偉切《集韻》詡鬼切，𠀤音卉。《廣韻》鱗介總名。《說文》一名蝮，博三寸，首大如擘指，象其臥形，物之微細，或行、或毛、或蠃、或介、或鱗，以虫爲象。凡虫之屬皆从虫。《玉篇》古文虺字。註見三畫。《佩觿集》蛇虫之虫爲蟲豸，非是。○按《說文》《玉篇》《類篇》等書，虫䖵蟲皆分作三部，虫吁鬼切，䖵古䰟切，蟲持中切，截然三音，義亦各別。《字彙》《正字通》合䖵蟲二部倂入虫部，雖失古人分部之意，而披覽者易于查考，故姑仍其舊。若《六書正譌》以爲虫卽蟲省文，則大謬也。

虬：《直音》同虯。詳虯字註。

𧈝：《類篇》乙黠切，音軋。蟲聲。

虭：《集韻》丁聊切，音貂。蛁字省文。又《字彙補》引《菽園雜記》：虭蛥，龍屬，性好立險。

虮：《唐韻》居夷切，音肌。密虮，蟲名。又《集韻》通作肌。《爾雅·釋蟲》密肌，繼英。考證：〔《集韻》通作飢。《爾雅·釋蟲》密飢，繼英。〕謹照原文飢𠀤改肌。

虯：《唐韻》《集韻》渠幽切《正韻》渠尤切，𠀤音觩。《說文》龍子有角者。《楚辭·天問》焉有虯龍，負熊以遊。《司馬相如·大人賦》驂赤螭靑虯之𧍘蟉蜿蜒。又《廣韻》居幽切，音樛。義同。又《集韻》巨小切，音㹾。《王延壽·魯靈光殿賦》騰蛇蟉虯而繞榱。又《韻補》叶去九切，丘上聲。《李尤·平樂觀賦》云：有仙駕雀，其形蚴虯。騎驢馳射，狐兔驚走。考證：〔《王逸魯靈光殿賦》〕謹照原文逸改延壽。

虰：《唐韻》宅耕切《集韻》除耕切，𠀤音橙。《廣韻》同朾。《爾雅·釋蟲》蠪朾螘。又當經切，音丁。《爾雅·釋蟲》虰蛵負勞。見蛵字註。又癡貞切，音稱。《玉篇》同蟶。

虱：《直音》與蝨同。《篇海》作虱。又《釋典》佉盧虱吒，隋言驢脣，仙人名也。虱字从从虫作。

𧈟：《廣韻》女力切，音匿。蟲食病。又《類篇》蟲名，或作𧏾。《字彙補》作𧈞，訓齒病，譌。

䖝：《直音》同虫。《龍龕》加點。○按卽虫字之譌。䖝加點系在右下从𡿨作，不从丶。

𧈠：《字彙補》與蚤同，見《漢逢童碑》。詳蚤字註。

虳：《玉篇》九勿切。鼠也。又音的。義同。○按與鼠部䶂字音異義同。

虴：《唐韻》《集韻》𠀤陟格切，音磔。虴蛨，蟲名。蚣蝑也。又側伯切，音窄。蟬屬。《說文》虴蜢，草上蟲也。詳蜢字註。《六書正譌》別作蚱，非。又《集韻》與𧎩、䖳同。土虴。詳䖳字註。

虵：《唐韻》俗蛇字。

虶：《唐韻》憶俱切，音紆。蚰蜒別名。《揚子·方言》蚰蜒，趙、魏之閒謂之蚨虶。《集韻》作𧈯。

虷：《唐韻》胡安切《集韻》河干切，𠀤音寒。《莊子·秋水篇》還虷、蟹與科斗，莫吾能若也。《註》虷，井中赤蟲也。又《正韻》居寒切，音干。蟲侵物。《類篇》犯也。《前漢·鮑宣傳》白虹虷日。

𧈨：《篇海》抽知切。蟲名。又《直音》輕侮也。《正字通》𧈪字之譌。

虸：《唐韻》卽里切《集韻》祖似切，𠀤音子。虸蚄，蟲名。害稼。《齊民要術》《汜勝之術》曰：牽馬，令就穀堆食數口，卽以馬踐過爲種，無虸蚄蟲也。

𧈩：《唐韻》徒得切，音特。同𧎢。《詩疏》同螣。

䖞：《集韻》陟柳切，音肘。《類篇》海蟲名，似人形。

𧈪：《唐韻》丑善切，音蕆。《說文》蟲曳行也。《晉書·王沈傳》指禿腐骨，不𥳑𧈪儜。又《集韻》作蚩。

虹：《唐韻》戸公切《集韻》《韻會》《正韻》胡公切，𠀤音洪。《說文》螮蝀也。《禮·月令》季春，虹始見。孟冬，虹藏不見。《淮南子·說山訓》天二氣則成虹。《後漢·郞覬傳》凡日旁氣色白而純者，名爲虹。又《字彙補》宛虹，龍也。又草名。《拾遺記》背明國有虹草，花似朝虹之色。又劒名。《魏文帝序》造百辟寶劒三，其一曰流彩虹。又《集韻》《正韻》𠀤胡江切，音降。與訌同。潰亂。一曰爭訟相陷入之言也。《爾雅·釋言》虹，潰也。《詩·大雅》彼童而角，實虹小子。又《廣韻》古巷切，音絳。《元稹·送客遊嶺南詩》山頭虹似巾。又縣名，在泗州。《後漢·郡國志》沛國虹。又《集韻》古送切，音貢。義同。又胡貢切，音鬨。虹洞，相連也。《枚乗·七發》虹洞兮蒼天。《馬融·廣成頌》天地虹洞。又《韻補》戸孔切，音汞。《郭璞·鯨魚贊》壯士挺劒，氣激白虹。鯨魚潛淵，出而色悚。《玉篇》籀文作𧍺。

𧈫：《篇海》同虹。《前漢·天文志》暈適背穴，抱珥𧈫蜺。《如淳註》𧈫，或作虹。又《字彙補》𧈫𧈫，海外神名，有兩首。又《古音略》音臬。義與霓蛪同。

𧈬：《正字通》同虹。《前漢·地理志》沛郡𧈬。《註》莽曰貢師，古曰虹，亦音貢。

虺：〔古文〕虫《唐韻》《正韻》許偉切《韻會》詡鬼切，𠀤音卉。《廣韻》蛇虺。《詩·小雅》維虺維蛇，女子之祥。《爾雅·釋魚》蝮虺。詳蝮字註。又王虺。《楚辭·大招》王虺騫只。《註》王虺，大蛇。又水虺。《述異記》水虺，五百年爲蛟。又姓。《潛夫論》虺氏，皆子姓也。《唐書·則天本紀》削越王貞及琅琊郡王沖屬籍，攺其姓爲虺氏。又人名。《書·仲虺之誥疏》仲虺居薛以爲湯左相。又《博雅》虺虺，聲也。《詩·邶風》虺虺其雷。《傳》暴若震雷之聲虺虺然。又《正韻》呼回切，音灰。喧虺。詩虺虺其雷，亦讀平聲。又《爾雅》虺隤，病也。《詩·周南》我馬虺隤。又與螝通。《顏氏家訓》《韓非子》曰：蟲有螝者，一身兩口，爭食相齕，遂相殺也。茫然不識此字何音，後見《古今字譜》是虺字。○按螝當作虺。考證：〔《爾雅·釋蟲》蝮虺。〕謹照原書釋蟲改釋魚。

𧈭：《唐韻》五忽切，音兀。蛤蟹。

虻：《類篇》眉耕切，音盲。齧人飛蟲。《集韻》同蝱。

䖟：《玉篇》俗蝱字。《字彙補》引《博物志》：鳥名，一翼一目，相得乃飛。○按字本作蝱。詳蝱字註。

𧈮：《正字通》蚖字之譌。

𧈯：《集韻》邕俱切，音紆。同虶。

䖠：《五音篇海》與蚖同。

𧈰：《字彙補》許偉切，音燬。同虫。鱗介總名。

蚄：《唐韻》府良切《集韻》《韻會》分房切，𠀤音方。虸蚄，蟲名，見虸字註。《韻會》通作方。《禮·樂記》方以類聚。《註》方謂行蟲有識性，故稱方。又《字彙補》《論衡》云：月毀于天，螺蚄臽缺。疑卽蚌也。

蚅：《唐韻》於革切，音厄。《爾雅·釋蟲》蚅，烏蠋。詳蠋字註。

蚆：《唐韻》普巴切《集韻》披巴切，𠀤音葩。貝也。《爾雅·釋魚》蚆博而頯。《註》頯者，中央廣，兩頭銳。又《集韻》邦加切《廣韻》伯加切，𠀤音巴。義同。考證：〔《爾雅·釋魚》蚆博而䪻。《註》䪻者，中央廣。〕謹照原文兩䪻字𠀤改頯。

蚇：《唐韻》《集韻》𠀤昌石切，音尺。蚇蠖，蟲名。詳蠖字註。《易》作尺。

蚈：《正字通》俗蚈字。《唐韻》苦堅切《集韻》輕煙切，𠀤音牽。蟲名，螢火也。《呂氏春秋》腐草化爲螢蚈。又《淮南子·兵略訓》故良將之卒，若蚈之足。《註》蚈，馬蠸也。蚈字从幵作。

蚉：《直音》同蚊。

蚊：〔古文〕蟁《唐韻》《正韻》𠀤無分切，音文。《說文》囓人飛蟲也。《續博物志》地濕則生蚊。《大戴禮》白鳥者，謂蚊蚋也。《爾雅翼》蚊者，惡水中孑孑所化，噆人肌膚，其聲如雷。《莊子·天運篇》蚊蝱噆膚，則通昔不寐矣。又《唐國史補》江東有蚊母鳥，亦謂吐蚊鳥，夏則夜鳴，吐蚊于叢葦閒，湖州尤甚。又蚊子樹，實類枇杷，熟則自裂，蚊盡而空殼矣。《韻會》作蟁。《集韻》亦作𧓹𧏎䘇。

蚋：《集韻》蜹字省文。詳蜹字註。

蚌：《唐韻》《集韻》《正韻》𠀤步項切，音棒。《說文》蜃屬。《爾雅·釋魚》蚌含漿。《本草》生江漢渠瀆閒，殼堪爲粉。《呂氏春秋》月望，則蚌蛤實。《左思·吳都賦》蚌蛤珠胎，與月虧全。《拾遺記》隂泉在寒山之北，有黑蚌飛翔來去。又《正韻》蒲浪切，傍去聲。義同。又《唐韻古音》步孔切《郭璞·山海經·歐絲野贊》女子鮫人。體近蠶蚌。出珠匪甲，吐絲匪蛹。化出無方，物豈有種。又《集韻》白猛切，音𩶁。與蠯通。又敷容切，音丰。與蜂通。或作蜯、蛖。

蚍：《唐韻》房脂切《韻會》頻脂切，𠀤音毗。《玉篇》蚍蜉，大蟻。詳蟻字註。又《集韻》普弭切，音芘。草名。似葵，紫色。《爾雅·釋草》荍，蚍衃。或作芘。又必至切，音畀。義同。《說文》或作𧖈。

𧈻：《唐韻》《集韻》𠀤營隻切，音役。𧈻刺，蟲名。《玉篇》𧈻𧈻，蟲也。

蚎：《唐韻》《集韻》𠀤王伐切，音越。蟚蚎，似蟹而小。與𧑅同。互詳蟚、𧑅二字註。

蚏：《直音》同蚎。

𧈼：《正字通》蚸字之譌。

蚐：《集韻》規倫切，音鈞。《類篇》蟲名，馬䗃也。

蚑：《唐韻》巨支切《韻會》翹移切，𠀤音祇。《說文》蚑蚑，蟲行貌。《王褒·洞簫賦》蚑行喘息。《註》凡生類之行皆曰蚑。《成公綏·天地賦》蚑行蠕動，方聚類分。又蟲名。《古今注》長蚑，蠨蛸也，身小足長，故謂長蚑。又《正韻》去冀切，音器。亦蟲行貌。又《類篇》渠羇切，音奇。義同。《集韻》與跂通。

𧈽：《集韻》乎萌切，音宏。《類篇》蟲名。

𧈾：《集韻》逵員切，音權。蟲入火貌。

𧈿：《正字通》俗蛧字。

𧉀：《集韻》丑里切，音恥。《類篇》蟲伸行。或作𧉘。

蚒：《集韻》徒冬切，音赨。與彤同。又《正字通》俗赨字，從丹。

𧉁：《集韻》許旣切，音餼。蟲名。或作𧐆。

蚓：《唐韻》余忍切《集韻》《正韻》以忍切，𠀤音引。《說文》螾或作蚓。《禮·月令》蚯蚓出。《孟子》充仲子之操，則蚓而後可者也。《本草》蚯蚓，一名曲蟺，一名土龍，入藥用。白頸是其老者。《爾雅》謂之螼螾，巴人謂之朐䏰。《續博物志》蚯蚓長吟地中，江東謂之歌女。《埤雅》蚯蚓，土精，無心之蟲，與阜螽交。又寒蚓。詳蜸字註。又山蚓。《正字通》蛇名。大如蚓，有鱗，其尾如首。《正韻》通作螾。《集韻》亦作𧍢。

蚔：〔古文〕𧏁《唐韻》巨支切《集韻》翹移切，𠀤音衹。《說文》䖯也。與𧓑同。又《玉篇》土蝱也。又《集韻》陳尼切，音墀。與蚳通。又丈爾切，音豸。義同。或作𧎪，古作𧏁。

蚕：《唐韻》《集韻》《正韻》𠀤他典切，音腆。《爾雅·釋蟲》螼蚓，蜸蚕。《註》卽䖤蟺，江東呼寒蚓。《篇海》俗用爲蠶字，非。

𧉂：《篇海》同蚕。

蚖：《唐韻》《集韻》𠀤愚袁切，音元。《說文》蠑蚖，蛇醫，以注鳴者。互詳蜙、蜴二字註。又《韻會》吾官切，音刓。《廣韻》毒蛇。本草，蚖與蝮同類，卽虺也。亦作螈，俗譌作𧈮。

𧉃：《唐韻》余準切《韻會》庾準切，𠀤音允。《玉篇》蟲名。又《字彙補》引《續博物志》蠶四月績者名𧉃。

𧉄：《唐韻》武延切，音棉。與蝒同。《說文》𧉄蚗，蟬屬。

蚗：《唐韻》《韻會》𠀤古穴切，音玦。蛥蚗、蟪蛄，蟲名。《博雅》蛥蚗，蜤也。又《說文》於悅切。𧉅蚗，蛁𧎇也。又《韻會》一曰龍屬。又與蛟通。《史記·龜筴傳》蚗龍伏之。《索隱註》蚗當爲蛟。

蚘：《集韻》于求切，音尤。蚩蚘，古諸侯號。通作尤。又《廣韻》戸恢切，音蛔。人腹中長蟲也。

𧉅：《集韻》於夷切，音伊。與蛜同。詳蛜字註。

蚙：《集韻》渠今切，音琴。《類篇》蟲連行紆行者。《淮南子·說林訓》昌羊去蚤虱，而來蚙窮。又其淹切，音鈐。蝦蟹距也。

𧉆：《唐韻》資悉切，音喞。蜻蛚別名。

蚚：《唐韻》《集韻》𠀤渠希切，音祈。《爾雅·釋蟲》强蚚。《註》卽强醜捋。《疏》强，蟲名也。一名蚚。好自摩捋者，蓋蠅類。《正字通》今廣東呼米牛，紹興呼米象。又《說文長箋》螳蜋一名蚚父。又《集韻》胡隈切，音回。《廣韻》胡輩切，讀去聲。義𠀤同。又《唐韻古音》音芹。《說文》蚚，从虫斤聲。

蚛：《篇海》直衆切，音仲。蟲食物。又音沖。

蚜：《玉篇》火牙切。蟲名。又《字彙補》碾也。《黃山谷·跛奚移文》紅螺蚜光，挼藍杵草。

蚝：《唐韻》七吏切。同蛓。《韓愈·城南聯句》㾕肌遭蚝刺。又《本草》斑蝥，一名龍蚝。又人名。《綱目》秦王苻堅養子蚝。

𧉇：《韻會》虺本字。𧉇尵。《集韻》引《詩》作虺尵，傳寫之誤。尵字从尣作。

蚞：《集韻》《韻會》《正韻》𠀤莫卜切，音木。《爾雅·釋蟲》蜓蚞，螇螰。《註》卽蝭蟧也，一名蟪蛄。《揚子·方言》蛥蚗，謂之蜓蚞。

蚟：《唐韻》《集韻》𠀤雨方切，音王。蚟𧎤，蟲名。《揚子·方言》蜻蛚，南楚之閒謂之蚟𧎤。

䖡：《唐韻》《集韻》𠀤女六切，音忸。《玉篇》䖡蚭，斑蛬。《揚子·方言》蚰蜒，北燕謂之䖡蚭。

䖢：《集韻》彌遙切，音篻。《玉篇》蠶初生也。

蚠：《韻會》符分切，音焚。人名。《左傳·昭二十二年》劉獻公之庶子伯蚠。《正字通》同蚡。

蚡：《唐韻》《集韻》𠀤符分切，音汾。同鼢。田中鼠也。《玉篇》伯勞所化。又人名。《左傳·文十六年》先君蚡冒。《註》蚡冒，楚武王父。《前漢·武帝紀》皇太后同母弟田蚡。又地名。《春秋·昭五年》叔弓帥師敗莒師于蚡泉。《註》蚡泉，魯地。又《正韻》房吻切，音憤。義同。

蚢：《唐韻》胡郞切《集韻》寒剛切，𠀤音航。《爾雅·釋蟲》蚢，蕭繭。《註》食蕭葉，蠶類。又《廣韻》苦浪切，音抗。義同。又《正韻》下黨切，音沆。《郭璞·江賦》紫蚢如渠。《註》爾雅曰：大貝曰蚢。今按《爾雅》本作魧，同蚢。又《韻會》居郞切，音岡。義同。

蚣：《唐韻》《正韻》古紅切《集韻》沽紅切，𠀤音公。《玉篇》蜈蚣也。《本草別錄》蜈蚣，生大吳川谷及江南，頭足赤者良。宗奭曰：蜈蚣，背光，黑綠色，足赤腹黃。有被螫者，以烏雞屎或大蒜塗之，卽愈。時珍曰：蜈蚣西南處處有之，春出冬蟄，節節有足，雙鬚岐尾，性畏蜘蛛，以溺射之，卽斷爛。又草名。地蜈蚣，生塍野中，形穗甚長，根葉入藥，治一切癰腫。又《集韻》思融切，音嵩。蚣蝑。詳蜙字註。又思恭切，音淞。義同。又《韻會》諸容切，音鐘。亦蟲名。

蚤：《唐韻》《集韻》《韻會》《正韻》𠀤子皓切，音早。《玉篇》嚙人跳蟲也。《續博物志》土乾則生蚤。《莊子·秋水篇》鴟鵂夜撮蚤，察毫末。《曹植·令禽惡鳥論》得蚤者，莫不糜之齒牙，爲害身也。又與早通。《越語》蚤晏無失，必順天道。《孟子》蚤起，施從良人之所之。又《正韻》與爪通。《禮·曲禮》不蚤鬋。《註》蚤讀爲爪。《疏》謂除手足爪也。《周禮·冬官考工記》眡其綆，欲其蚤之正也。《註》蚤當爲爪，謂幅入牙中者也。本作𧎮。省作蚤，或作䖣、䗢。

䖣：《韻會》同蚤。詳蚤字註。

蚥：《唐韻》方矩切《集韻》匪父切，𠀤音甫。蟲名。《爾雅·釋蟲》不蜩，王蚥。《註》未詳。又《直音》蜛蚥，螳蜋別名。又《類篇》去蚥，蟾諸。又《廣韻》扶雨切，音父。義同。

蚦：《唐韻》汝鹽切《集韻》如占切《正韻》而占切，𠀤音髥。《說文》大蛇，可食。《埤雅》蚦蛇，尾圓無鱗，身有斑文，如故暗錦纈，似鼉，行地常俯其首，膽隨日轉，上旬近頭，中旬在心，下旬近尾。《南越志》蚦蛇，牙有長五六寸者，土人重之。《述異記》晉顏含嫂病，須蚦蛇膽療之，不能得。忽一童子持靑囊授含，乃曰：眞蚦蛇膽也。《嵆康·養生論》蚦蛇珍於越土。《唐書·地理志》廣州土貢鼈甲、蚦蛇。又南蠻名。《魏志·裴松之註》槃瓠之後，或號蚦氏。又《類篇》汝甘切，音䛁。義同。又《集韻》他念切，音栝。蚦䗊，獸吐舌貌。

𧉈：《集韻》房尤切，音浮。《類篇》水蟲名。《郭璞·江賦》三蝬𧉈江。《註》舊說曰：𧉈江似蟹而小，十二脚。

蚧：《類篇》居拜切，音介。《大戴禮》魚遊於水，鳥飛於雲，故冬燕雀入於海，化而爲蚧。又蛤蚧。《本草》蟇首細鱗長尾，生嶺南，在古牆壁及榕木閒。《元陳孚詩》龍眼花開蛤蚧鳴。又地名。蝗蚧潭，見《襄城縣志》。又《韻會》通疥。《後漢·鮮𤰞傳》邊陲之患，手足之疥瘙。字或作蚧。《直音》亦作𧎁。

蚨：《唐韻》防無切《集韻》《韻會》馮無切《正韻》馮夫切，𠀤音扶。《說文》靑蚨，水蟲，可還錢。《本草》一名蚨蟬，一名𧑒𧍪，一名魚伯。藏器曰靑蚨，生南海，狀如蟬，其子著木，用以塗錢，皆歸本處。《搜神記》南方有蟲名𧑒𧍪，形大如蟬，辛美可食。子著草葉上如蠶種。取其子，則母飛來，雖潛取之，亦知其處。殺其母塗錢，以子塗貫，用錢去則自還。

𧉉：《玉篇》古文毒字，註見母部四畫。

蚩：《唐韻》赤之切《韻會》充之切，𠀤音妛。蟲名。《六書正譌》凡無知者，皆以蚩名之。又蚩尤，人名。《書·呂𠛬》蚩尤惟始作亂。《註》九黎之君，號曰蚩尤。又星名。《晉書·天文志》蚩尤旗，類彗而後曲，象旗主所見之方下有兵。又侮也。《張衡·西京賦》蚩眩邊鄙。又騃也。《陸機·文賦》姸蚩好惡，可得而言。又蚩蚩，敦厚貌。《詩·衞風》氓之蚩蚩。又姓。《通志·氏族略》蚩氏，蚩尤之後也。又《集韻》敕豸切，音弛。蟲伸行。《廣韻》从㞢。《六書正譌》別作媸、嗤，非。《集韻》同蚩。詳蚩字註。蚩字右下从冫不从丶。

蚪：《唐韻》《韻會》𠀤當口切，音斗。《類篇》蝌蚪，蟲名。詳見蝌字註。通作斗。

𧉊：《唐韻》方矩切《集韻》匪父切，𠀤音甫。《爾雅·釋蟲》蠸，輿父、守瓜。《註》郭璞云：今瓜中黃甲小蟲，喜食瓜葉，故曰守瓜。字或从虫。《六書略》𧉊、蚥，聲同義異。

𧉋：《集韻》彌延切，音緜。《類篇》蟬屬。《說文》𧉅蚗也。

𧉌：《說文解字》赤之切。蟲也。从虫之聲。○按卽蚩字。

𧉍：《集韻》子列切，音䰏。𧐐𧉍，蟲名，字从尐，與从止𧉆字別。尐音節，訓少也。

𧉎：《韻學集成》縈員切，音懸。小蟲也。一曰空也。《集韻》作𠱮。

𧉏：《韻學集成》與蠶同。

𧉐：《直音》俗𧕟字。

蚫：《直音》白交切《字彙補》音瓢。義未詳。

𧉑：《字彙補》他蓋切，音泰。𧉑阿，蟲名。

蚭：《唐韻》《集韻》𠀤女夷切，音尼。《方言》：蚰蜒，北燕謂之䖡蚭。見䖡字註。

蚮：《集韻》敵德切，音特。本作𧊇。關中謂蛇蠆毒曰𧊇。又《篇海》音態。《揚子·方言》蟒，宋、魏之閒謂之蚮。《博雅》蟅蟒，𧊇也。又《集韻》惕得切，音忒。義同。

蚯：《唐韻》去鳩切《集韻》袪尤切，𠀤音丘。《禮·月令》孟夏蚯蚓出。《本草註》蚓之行也，引而後申，其塿如丘，故名蚯蚓。餘詳蚓字註。

䖤：《集韻》於袁切，音鴛。蜿字省文。

蚰：《唐韻》以周切《集韻》夷周切，𠀤音由。《玉篇》蚰蜒。《爾雅·註疏》此蟲象蜈蚣，黃色而細長，呼爲吐舌。按《方言》云：蚰𧍢，自關而東謂之螾𧍢，或謂之入耳，或謂之䗅𧕯，趙魏之閒或謂之蚨虶，北燕謂之䖡蚭，江東人呼蛩，皆今蚰蜒，喜入耳者也。《本草》蚰蜒，長寸餘，死亦踡曲如環。《王逸·九思》巷有兮蚰蜒。又《集韻》佇六切，同𧏿。《爾雅疏》蛝蟲，俗呼馬𧏿。《方言》云：馬蚿，其大者謂之馬蚰是也。蚰音逐。

蚱：《唐韻》側伯切《集韻》側格切，𠀤音窄。《玉篇》蚱蟬，七月生。又《本草》蚱蜢。詳蜢字註。又《集韻》側駕切，音詐。義同。又助駕切，音乍。與鮓同，海魚名。別詳魚部。

𧉞：《集韻》展呂切，音貯。《類篇》蟲名。

蚲：《唐韻》符兵切《集韻》蒲兵切，𠀤音平。蛑蚲也。又《篇海》蚲䗽也，可以飾劒。《晉書·輿服志》漢制百官朝帶劒，晉始代之以木，貴者猶用玉首，賤者亦用蚲。

蚳：《唐韻》直尼切《集韻》《韻會》陳尼切，𠀤音遲。《玉篇》蟻卵也。《禮·內則》腵脩。蚳醢。《註》蚍蜉子也。《周禮·天官·鼈人》共蚳以授醢人。《疏》謂蟻之子，取白者以爲醢。又《集韻》稱脂切，音鴟。蠪蚳，獸名。《山海經》昆吾之山有獸焉，其狀如彘而有角，其音如號，名曰蠪蚳。《註》蠪蚳，似九尾狐。考證：〔《天官·鼈人》蚳醢。〕謹照原文改鼈人共蚳以授醢人。

蚴：《唐韻》於糾切，音黝。蚴蟉，龍貌。《司馬相如·上林賦》靑龍蚴蟉於東廂。《註》蚴蟉，龍行貌。又《集韻》於虬切，音幽。《博雅》蚴蛻，蠮螉也。《揚子·方言》蜂之小者，燕、趙之閒或謂之蚴蛻。或作𧍘。

蚵：《唐韻》胡歌切《集韻》寒歌切，𠀤音何。《玉篇》蚵蠪，蜥蜴也。又口箇切，音坷。螪蚵，蟲名。詳蛶字註。《爾雅·釋蟲》蛶，螪蚵。

蚶：《唐韻》呼談切《集韻》《韻會》呼甘切，𠀤音憨。《爾雅·釋魚》魁陸。《註》《本草》云：魁狀如海蛤，圓而厚，外有理縱橫，卽今之蚶也。《郭璞·江賦》洪蚶專車。《註》蚶則徑四尺，背似瓦壟有文。《唐書·孔戣傳》明州歲貢淡菜、蚶蛤之屬。又《集韻》沽三切，音甘。螺之小者。又胡甘切，音函。義同。或作蜬、魽。

𧉟：《唐韻》土來切《集韻》湯來切，𠀤音胎。黑貝，亦珠胎。又《類篇》堂來切，音臺。義同。

蚷：《韻會》臼許切，音巨。商蚷，蟲名。《莊子·秋水篇》猶使蚊負山、商蚷馳河也。《註》蚷，北燕謂之馬蚿。又《集韻》求於切，音渠。義同。考證：〔《莊子·秋水篇》猶𠋫蚊負山。〕謹照原文𠋫改使。

蚸：《玉篇》力的切。《爾雅·釋蟲》蟿螽，螇蚸。《註》蚸，音歷。今俗呼似蜙䗥而細長，飛翅作聲者爲螇蚸。又《集韻》昌石切，音斥。《類篇》細積切，音昔。義𠀤同。《唐韻》作蝷。

蚹：《唐韻》符遇切，音附。蚹蛇，腹下橫鱗可行者。《莊子·齊物論》吾待蛇蚹、蜩翼耶。《註》蚹謂蛇腹下齟齬，可以行者也。又《爾雅·釋魚》蚹蠃，螔蝓。《註》卽蝸牛。詳蝓字註。又《集韻》步木切，音僕。義同。考證：〔《爾雅·釋蟲》蚹蠃，螔蝓。〕謹照原書釋蟲改釋魚。

䖥：《篇海》同蟊。

蚺：《正字通》俗蚦字。

蚻：《唐韻》《正韻》𠀤側八切，音札。《爾雅·釋蟲》蚻，蜻蜻。《註》如蟬而小。《揚子·方言》蟬其大者謂之蟧，或謂之蝒馬。其小者謂之麥蚻。《孟郊·征蜀聯句》始去杏飛蜂，及歸柳嘶蚻。

蚼：《集韻》舉后切，音苟。《說文》北方有蚼犬，食人。又恭于切，音拘。蚼蛘，蚍蜉也。《博雅》蚍蜉，齊、魯之閒謂之蚼蟓，梁、益之閒謂之元蚼。《郭註》音駒。又權于切，音劬。原蠶，其蛹蝰蚼。又《唐韻》呼后切，音吼。義與蚍蜉同。或作𧊛。

𧉠：《唐韻》同蛓。

䖦：《唐韻》職悅切，音拙。蟲也。又《集韻》曲勿切，音屈。《說文》蛣䖦也。或作𧌑。《爾雅·釋蟲》蝎，蛣𧌑。《註》木中蠹蟲。又五忽切，音兀。義同。考證：〔《爾雅·釋蟲》蝎，蛣䖦。《註》木中蟲也，或作𧌑。〕謹照原文䖦改𧌑。蟲也改蠹蟲。或作𧌑三字移於爾雅上。

𧉡：《集韻》乳勇切，音宂。《類篇》小蟲行也。

𧉢：《玉篇》戸決切，音穴。蟲名。

蚽：《集韻》符羈切，音皮。蟲名。

蚾：《集韻》補火切，音播。蟾蜍也。《本草》䗪蟲，一名蚵蚾蟲。又《玉篇》薄碑切，音皮。亦蟲也。

䖧：《唐韻》奴曷切，音捺。𧍷螫也。《博雅》痛也。又《集韻》陟列切。與蜇同。《春秋疏》蠆長尾謂之蠍，毒傷人曰䖧。

𧉣：《集韻》虞欲切，音玉。《類篇》蟙𧉣，蟲名。

𧉤：《唐韻》符万切，音飯。蟲名。

𧉥：《唐韻》博墨切，音北。蟲似蟹而四足。又《集韻》古北字。註見匕部三畫。

𧉦：《唐韻》王伐切，音越。螊𧉦，蚌。出《魏書》。

蚿：《唐韻》《正韻》胡田切《韻會》胡千切，𠀤音賢。《廣韻》馬蚿，蟲。《莊子·秋水篇》夔憐蚿，蚿憐蛇。《博物志》百足，一名馬蚿，中斷成兩段，各行而去。《本草》馬蚿，形如蚯蚓，紫黑色，觸之卽側臥如環，故又名刀環。又紫蚿。《本草》石蜐，一名紫蚿。互詳䗃、𧏿二字註。又《集韻》胡涓切，音懸。義同。

蛀：《唐韻》之戍切《集韻》朱戍切，𠀤音注。《本草》木蠹蟲，亦名蛀蟲。

蛁：《唐韻》都僚切《集韻》丁僚切，𠀤音凋。《玉篇》蟪蛄，卽蛁蟧蟲也。互見蟧蟟二字註。《集韻》或作虭。

𧉧：《唐韻》羌舉切《集韻》口舉切，𠀤去上聲。𧉧蚥也。亦作鼁。《爾雅·釋魚》鼁𪓰蟾諸。又《韻會》訖業切，音劫。與蜐通。詳蜐字註。

𧉨：《正字通》俗蛩字。

𧉩：《唐韻》《集韻》𠀤博故切，音布。蝜𧉩，蟲也。《類篇》似蜆。

𧉪：《唐韻》古牙切《集韻》居牙切，𠀤音加。米中蟲也。

𧉫：《唐韻》竹洽切，音劄。斑身小蟲。

䖨：《集韻》常隻切，音石。蟲名，螳蜋也。一名䖨蜋。又之石切，音隻。《類篇》同蟅。

蛂：《唐韻》《集韻》𠀤蒲結切，音蹩。《玉篇》蟥蛢也。《爾雅·釋蟲》蛂，蟥蛢。《註》甲蟲也。大如虎，豆綠色。今江東呼黃蛢。又《類篇》敷勿切，音拂。方未切，音沸。駢迷切，音鼙。義𠀤同。

𧉬：《玉篇》音文。蟲名。《正字通》同蟁。

蛃：《唐韻》兵永切《韻會》《正韻》補永切，𠀤音丙。《爾雅·釋蟲》蟫，白魚。《註》衣書中蟲，一名蛃魚。《本草》丙其尾形也。又《集韻》白猛切，音蚌。義同。

䖩：《唐韻》毗必切《集韻》簿必切，𠀤音苾。《玉篇》黑蜂也。又毗至切，音鼻。蟲名。

蛄：《唐韻》古胡切《韻會》《正韻》攻乎切，𠀤音孤。《說文》螻蛄也。《揚子·方言》螻螲謂之螻蛄。《本草》一名天螻，一名仙蛄。穴土而居，有短翅，四足。雄者善鳴而飛，雌者腹大羽小，不善飛翔，吸風食土，喜就燈光。《爾雅疏》鼫鼠，蔡邕以爲螻蛄。又《玉篇》蟪蛄也。《揚子·方言》蛥蚗，楚謂之蟪蛄。《莊子·逍遙遊》蟪蛄不知春秋。《註》春生者夏死，夏生者秋死，故不知春秋。又《揚子·方言》蛄䗐謂之强䖹。

蛅：《唐韻》汝鹽切《集韻》如占切，𠀤音髥。《爾雅·釋蟲》蟔，蛅蟖。《註》蛓屬也，今靑州人呼蛓爲蛅蟖。孫叔然云八角螫蟲，失之。《本草》雀瓮，一名蛅蟖房，一名𧒮舍，一名紅姑娘。陶弘景曰：蛅蟖，蚝蟲也，在石榴樹上，其背毛螫人。又《集韻》之廉切，音占。義同。

𧉭：《唐韻》奴古切，音弩。水弩，蟲名。俗從虫。

蛆：《唐韻》子魚切《韻會》《正韻》子余切，𠀤音苴。《類篇》蝍蛆。《爾雅·釋蟲》蒺藜，蝍蛆。《註》似蝗而大腹，長角，能食蛇腦。《莊子·齊物論》民食芻豢，麋鹿食薦，蝍蛆甘帶，鴟鴉耆鼠。《廣韻》蝍蛆，食蛇蜈蚣也。《關尹子·三極篇》蝍蛆食蛇，蛇食蛙，蛙食蝍蛆，互相食也。又《集韻》千余切，音疽。《說文》蠅乳，肉中蟲也。《本草》蛆，蠅之子也。凡物敗臭則生之。《北史·甄琛傳》曾拜官，諸賔悉集，郉巒晚至。琛謂巒：何處放蛆來，今晚始顧。又水蛆。《正字通》生南方溪㵎，長寸餘，黑色。又雪蛆，隂山、峨眉二山，積雪不消，生蛆大如瓠，俗呼雪蛆。《集韻》或作𧐅。

蛇：《唐韻》食遮切，音茶。《集韻》《韻會》𠀤時遮切，音闍。毒蟲也。《左傳·莊十四年》內蛇與外蛇鬭。《疏》蛇，北方水物。《酉陽雜俎》蛇，有水、草、木、土四種。《爾雅翼》蛇，草居，常飢，每得食稍飽，輒復蛻殻，冬輒含土入蟄，及春出蟄則吐之。《埤雅》牛以鼻聽，蛇以眼聽。又《莊子·達生篇》以鳥養養鳥者宜棲之深林，浮之江湖，食之以委蛇。《註》委蛇，泥鰌。又星名。《左傳·襄二十八年》蛇乗龍。《註》蛇，𤣥武之宿，虛、危之星。《晉書·天文志》騰蛇二十二星，在營室北，天蛇也。又地名。《後漢·郡國志》南陽郡隨西有斷蛇丘。《註》卽銜珠之蛇。又姓。《通志·氏族略》姚萇，蛇后，南安人。又有建武將軍蛇元，望出鴈門。又《廣韻》弋支切，音移。《詩·召南》委蛇委蛇。《箋》委蛇，委曲自得之貌。《莊子·庚桑楚》與物委蛇，而同其波。《焦氏·易林》委蛇循河，至北海涯。又《韻補》龍蛇之蛇，亦讀爲移。《詩·小雅》維熊維羆，維虺維蛇，大人占之。蛇字叶上羆字、下之字韻。又徒河切，音駝。《張衡·西京賦》感河馮，懷湘娥，驚蛧蜽，憚蛟蛇。又委蛇之蛇，亦叶音駝。《古音攷》《陸機·答賈謐詩》：我求明德，濟同以和。魯公戾止，兗服委蛇。又《集韻》陳知切，音馳。地名。《春秋傳》盟于毆蛇，《公羊傳》作毆虵，與曲池同。又《字彙補》以遮切，音耶。《集韻》關中謂毒蟲曰蛇。《韻會》本作它，湯河切。《說文》它，从虫而長，象冤曲垂尾形。上古草居患它，故相問無它乎。凡它之屬皆从它。託何切。臣鉉等曰：今俗作食遮切。《佩觿》蛇字從也，誤。

𧉮：《正字通》俗蛇字。

𧉯：《集韻》迷浮切，音牟。《類篇》魚名，本作䱕。

𧉰：《篇海》徒典切，音殄。守宮異名也。《直音》同蜓。又《集韻》昨結切。𧍠字省文。詳𧍠字註。

蛈：《唐韻》《集韻》𠀤他結切，音鐵。《爾雅·釋蟲》王蛈蜴。《註》卽螲蟷。《本草》：螲蟷，一名蛈母。詳螲字註。又《集韻》徒結切，音迭。他計切，音替。義𠀤同。

蛉：《唐韻》《韻會》𠀤郞丁切，音靈。《玉篇》蜻蛉。詳蜻字註。又螟蛉。《詩·小雅》螟蛉有子。蜾蠃負之。《傳》螟蛉，桑蟲也。《疏》俗謂之桑蟃，亦呼爲戎女。陸璣云：似步屈，其色靑而細小，或在草萊上。

䖪：《唐韻》卽移切《集韻》將支切，𠀤音貲。蟲，似蟬。又《山海經》枸狀之山有鳥焉，其狀如雞而鼠尾，其名曰䖪鼠，見則其邑大旱。又《集韻》仄蟹切，音抧。亦蟲名。又《玉篇》徂移、子爾二切，義同。○按䖪鼠䖪字本作𪕊，經从虫。

𧉱：《騈雅》蜓蛷，蟪蛄也，音切未詳。

𧉲：《唐韻》郞擊切。與蝷同。○按《類篇》《篇海》俱作𧉲。

𧉳：《說文長箋》同蚌，从虫𡴀聲，步項切。《直音》作𧉻。

蛊：《篇海》同蠱。

𧉴：《直音》同蜜。

𧉵：《直音》同蚅。

𧉶：《直音》同蛀。

䖫：《直音》同蚌。〇按《字彙補》䖫字註：《金都統郞君行記》有此字，音義未詳。○按䖫、䖫筆畫相近，似卽一字。䖫字从䖝作。

𧉷：《博雅》音黍。𧌻蝑，蝽𧉷也。

蛋：《字彙補》徒歎切，音但。古作蜑。《柳宗元·饗軍亭記》胡夷蛋蠻。又《字彙補》俗呼鳥卵爲蛋。又鴨蛋洲，江上地名。

蛐：《集韻》區玉切，音曲。《玉篇》蛐蟮也。

蛑：《唐韻》莫浮切《韻會》迷浮切《正韻》莫侯切，𠀤音侔。《唐韻》蝤蛑，似蟹而大。《續博物志》蝤蛑，大有力，能與虎鬭，螯能剪殺人。互見蝤字註。又《爾雅·釋蟲》莫貈，蟷蜋，蛑。疏：莫貈，一名蟷蜋，一名蛑。《集韻》作䗋。考證：〔《爾雅·釋蟲》莫貈，蟷螂，蛑。〕謹照原文螂改爲蜋。〔《揚子·方言》蟷螂，或謂之虰蛑。〕謹按方言虰下無蛑字，謹改爲疏莫貈，一名蟷蜋，一名蛑。

蛒：《唐韻》古伯切《集韻》各頟切，𠀤音格。《揚子·方言》蠀螬，梁、益之閒謂之蛒，或謂之蛭蛒。《博雅》蛭蛒，蚰蜒也。又蛄諸謂之杜蛒。又《集韻》轄格切，音胳。義同。

蛓：《唐韻》《集韻》𠀤七賜切，音刺。《說文》毛蟲也。《爾雅·釋蟲》蛁，毛蟲。《疏》蛁，一名毛蠹，卽蛓也。今俗呼爲毛蛓，有毒螫人。《王逸·九思》蛓緣兮我裳。又《唐韻》七吏切。義同。《玉篇》或作螆𧉠𧍤蚝。《類篇》別作𧋐。《集韻》又作𧏀。又𧊸。考證：〔《爾雅·釋蟲》蜭，毛蟲。《疏》蜭一名毛蠹。〕謹照原文兩蜭字𠀤改蛁。毛蟲改毛蠹。

𧊏：《玉篇》音該。蟲名。

蛔：《集韻》胡隈切，音回。同蛕。

蛕：《集韻》胡隈切，音回。《說文》腹中長蟲。《柳宗元·罵尸蟲文》脩蛕養心，短蟯穴胃。又《集韻》虎猥切，音賄。土蟲。《玉篇》或作蚘、蛔。

𧊐：《集韻》劣戌切，音律。蟲名。《類篇》从𧍶省。

䖭：《唐韻》居倦切，音眷。䖭蠾，蜘蛛別名。又《集韻》蠀螬，蟲。《方言》：自關而東謂之䖭蠾。又《玉篇》居袁切，讀平聲。䖭蠣，蛸䗚也。〇按《方言》䖭𧑏，今本亦作䖭蠣。

𧊑：《唐韻》《集韻》𠀤莫江切，音尨。《爾雅·釋蟲》蝚，𧊑螻。《註》𧊑螻，螻蛄類。又《集韻》謨蓬切，音蒙。義同。又步項切，音棒。與蚌同。

蛗：《正字通》房久切，音阜。《爾雅·釋蟲》蛗螽，蠜。詳螽字註。《唐韻》作𧒙。《集韻》作𧋰。

䖮：《唐韻》許兩切，音響。與蠁同。

蛘：《唐韻》與章切《集韻》余章切，𠀤音羊。蟲名。○按《字彙》音養，非。蛘字讀羊，䖹字讀養，二字音義各別。詳䖹字註。

蛙：〔古文〕䵷《唐韻》《集韻》《韻會》《正韻》𠀤烏瓜切，音哇。《說文》蝦蟆屬。《本草》今處處有之，似蝦蟆而背靑綠色，尖觜細腹，俗謂之靑蛙。亦有背作黃路者，謂之金線蛙。《尹文子·大道上篇》路逢怒蛙而軾之。《前漢·五行志》武帝元鼎五年秋，蛙與蝦蟆羣鬭。又《韻會》淫也。《前漢·王莽傳》紫色蛙聲。《註》淫蛙之聲。又烏蝸切，音哇。義同。本作䖯。或書作鼃。別詳黽部。

䖯：《韻會》蛙本字。註見蛙。又《集韻》苦圭切，音奎。蠆也。又通奎。《史記·律書》北至于奎。《徐廣註》奎一作䖯。

𧊒：《唐韻》七四切，音次。蟲似蜘蛛。

𧊓：《集韻》田聊切，音迢。《篇海》同蜩。

蛚：《唐韻》《正韻》良薛切《韻會》力薛切，𠀤音列。蜻蛚，蟋蟀。《酉陽雜俎》蛚屬郤行。詳蟀字註。《直音》作𧊿。

蛛：《唐韻》陟輸切《集韻》《韻會》追輸切，𠀤音誅。《說文》蜘蛛也。本作鼄。《唐韻》䵹鼄，網蟲。《字說》云：設一面之網，物觸而後誅之，知誅義者也。今文作蛛。《爾雅疏》蟗，卽䵹鼄別名也，又名鼄蝥。今江東呼蝃蝥。《說文》謂之鼄蝥，作網鼄蝥也。《揚子·方言》自關而西，秦、晉之閒謂之鼄蝥。自關而東，趙、魏之郊謂之䵹鼄，或謂之蠾𧍳。北燕、朝鮮冽水之閒謂之蝳蜍。郭璞云：齊人又呼社公，亦言網公。其在地中布網者，名土䵹鼄。其作網絡幕草上者，名草䵹鼄也。《關尹子·三極篇》聖人師蜘蛛立網罟。《西京雜記》蜘蛛集而百事喜。《埤雅》蜘蛛布網如罾，其絲右繞。今磨旋蔓生皆循右而轉，亦自然之理。《爾雅翼》春月游絲有長數丈許者，皆蜘蛛所爲也。蝥字从敄从黽作。

蛜：《唐韻》於脂切，音咿。蛜蝛。《說文》作蛜委，鼠婦也。通作伊。《詩·豳風》伊威在室。《韓愈詩》破竈蛜蝛盈。又䗧蛜。《方言·郭註》蜻蛉，淮南人呼爲䗧蛜。互詳蝛字註。《集韻》省作𧉅。

䖰：《篇海》普夬切，音派。蠓䖰，小飛蟲。

𧊔：《集韻》以淺切，音演。同𧍢。

蛝：《唐韻》戸閒切，音閑。蟲名。《爾雅·釋蟲》蛝，馬䗃。《疏》蛝蟲，一名馬䗃，一名馬蠲蚐，俗呼馬𧏿。《類篇》一曰蝮蜪也。一曰蚍蜉。又《集韻》魚巾切，音銀。義同。考證：〔《爾雅·釋蟲疏》一名馬蠲虳。〕謹照經典釋文虳改蚐。

蛞：《唐韻》苦括切《集韻》苦活切，𠀤音闊。蝦蟇子名。又《說文》附蠃背負殻者曰蝸牛，無殻者蛞蝓。《本草》一名陵蠡，一名託胎蟲，一名鼻涕蟲。陶弘景曰：蛞蝓無殻，不應有蝸名。附蝸，卽蝸牛也。又古活切，音括。蛞螻，螻蛄也。詳蛄字註。又《玉篇》胡括切。與活通，蛞𧓕也。詳蝌字註。又《集韻》食列切，音舌。與蛥通。詳蛥字註。

蛟：《唐韻》古肴切《集韻》《韻會》《正韻》居肴切，𠀤音交。《說文》龍之屬也，池魚三千六百，蛟來爲之長，能率魚飛，置笱水中卽去。《埤雅》蛟，其狀似蛇而四足，細頸，頸有白嬰，大者數圍，卵生，眉交，故謂之蛟。《山海經》蛟大者十數圍，卵如一二石甕，能吞人。《述異記》虎魚老者爲蛟。《酉陽雜俎》魚二千斤爲蛟。《禮·月令》季夏，命漁師伐蛟。《前漢·武帝紀》自尋陽浮江，親射蛟江中，獲之。又蛟羊。《述異記》蛟羊似羊而無角。

䖱：《集韻》曲王切，音匡。《類篇》大蝦也。《唐韻》作䖱。䖱字作匚内干，不从王。

𧊕：《唐韻》息弓切《集韻》思融切，𠀤音嵩。《玉篇》蟲名。

𧊖：《集韻》設職切，音識。《類篇》𧊖䘃，蟲名，仙鼠也。

𧊗：《集韻》仍吏切，音餌。《類篇》釣魚食也。

蛠：《集韻》郞計切，音麗。《類篇》蜃屬也。

𧊘：《玉篇》音袴。蟲名。

蛡：《唐韻》與職切《集韻》逸職切，𠀤音弋。蛡蛡，蟲行貌。又《類篇》蜂也。《揚子·太𤣥經》蛡大螮小。又《玉篇》音詡。義同。

𧊙：《玉篇》職以切。蟲名。

𧊚：《玉篇》音同。蟲也。

蛢：《正字通》俗蛢字。《唐韻》薄經切《集韻》旁經切，𠀤音屏。《說文》𧑐蟥，以翼鳴者。《爾雅·釋蟲》蛂蟥，蛢。《註》甲蟲也。詳蛂字註。通作蛢。字头从幷作。

蛣：《唐韻》去吉切《集韻》喫吉切，𠀤音詰。《爾雅·釋蟲》蝎蛣𧌑。詳蝎字註。又蛣蜣、蜣蜋，𠀤詳蜣字註。又璅蛣。《述異記》淮海之人呼璅蛣爲蟹奴。《郭璞·江賦》璅蛣腹蟹。《註》《南越志》：璅蛣長寸餘，大者長二三寸，腹中有蟹子如楡莢，合體共生，俱爲蛣取食。《字彙補》《漢律》會稽郡獻蛣醬。又《類篇》蛣蟩，井中小蟲。又《集韻》詰結切，音猰。吉詣切，音計。義𠀤同。

䖲：《唐韻》詳遵切《集韻》松倫切，𠀤音旬。《玉篇》蟲名。又《類篇》祖叢切，音騣。蛪䖲，似蟬。

𧊛：《集韻》許后切，音吼。同蚼。蚍蜉也。

蛤：《唐韻》《正韻》古沓切《韻會》葛合切，𠀤音鴿。《玉篇》蚌蛤也。《禮·月令》雀入大水爲蛤。《國語註》小曰蛤，大曰蜃。《前漢·地理志》果蓏蠃蛤，食物常足。《註》似蚌而圓。《大戴禮》蚌蛤龜珠，與月盈虧。又魁蛤。《韻會》一名復累，老服翼所化。又文蛤。《夢溪筆談》文蛤卽吳人所食花蛤也。又靈蛤。《酉陽雜俎》仙藥有白水靈蛤。又萬年蛤。《飛燕外傳》眞臘夷獻萬年蛤。又山蛤。《本草》在山石中藏蟄，似蝦蟇而大，黃色，能吞氣飮風露。又蝦蛤，獸名。《司馬相如·上林賦》格蝦蛤，鋋猛氏。又蛤魚，蛙名。《本草》蛙小其聲曰蛤，俗名石鴨，所謂蛤子也。《韓愈詩》蛤卽是蝦蟇，同實浪異名。又蛤解。《揚子·方言》桂林之中，守宮大而能鳴，謂之蛤解。詳蚧字註。又蛤蜊，見蜊字註。《韻會》作𧊧，从虫合聲。

𧊜：《唐韻》五各切《集韻》逆各切，𠀤音咢。《說文》似蜥蜴，長一丈，水潛，吞人卽浮出。又《集韻》匹各切，音粕。義同。《六書正譌》俗作鰐、鱷，𠀤非。

䖳：《唐韻》除駕切，音䅊。水母也，一名羵。形如羊胃，無目，以鰕爲目。《玉篇》形如覆笠，泛泛常浮隨水。《爾雅翼》䖳生東海，正白，濛濛如沫，又如凝血，縱廣數尺，有智識，無頭目處所，故不知避人。衆鰕附之，隨其東西，故《江賦》曰水母目鰕也。又《韻會》陟駕切，音咤。義同。亦作吒。

蛥：《唐韻》《集韻》𠀤食列切，音舌。《玉篇》蛥蚗。《類篇》蟬類。《揚子·方言》蛥蚗，齊謂之螇螰，楚謂之蟪蛄，或謂之蛉蛄，秦謂之蛥蚗。又之列切，音浙。義同。又虭蛥。詳虭字註。《集韻》或作蛞。

𧊝：《集韻》黑各切，音郝。《說文》螫也。詳螫字註。

𧊞：《玉篇》音𠛬。海蟲名。

蛦：《唐韻》以脂切《集韻》延知切，𠀤音夷。螗蛦。附見蜩蝘註。又𧒀蛦。《左思·蜀都賦》𧒀蛦山棲。《註》𧒀蛦，鳥名也，如今之山雞。又田黎切，音題。義同。

𧊟：《玉篇》仁余切，音如。蟲名。

蛧：《唐韻》文兩切《集韻》文紡切，𠀤音網。《說文》蛧蜽也。《淮南王說蛧蜽》狀如三歲小兒，赤黑色，赤目，長耳，美髮。《魯語》木石之怪曰夔蛧蜽。《註》蛧蜽，山精，好斆人聲而迷惑人也。《張衡·南都賦》追水豹兮鞭蛧蜽。《註》蛧蜽，山川之精物也。《韻會》蛧蜽，《周禮》作方良，《史記·孔子世家》作𦊀閬，《左傳》作㒺兩。《六書正譌》別作䰣魎。

䖴：《集韻》餘招切，音餆。《類篇》蟲名。又《正字通》同珧。引《六書故》：似蚌，其柱最珍。別見玉部。

䖵：《唐韻》古渾切《韻會》公渾切，𠀤音昆。《說文》蟲之總名也，从二虫，凡䖵之類皆从䖵。《長箋》二虫與沝、屾、斦、誩同義，有昆弟之象。古人造字有取于象形者，則從二虫同體作䖵。虫䖵蟲三部，若無可分體者。詳略爾。又《韻會》通昆，《詩》草木昆蟲。師古曰：衆也。又鄭𤣥曰：昆蟲，明蟲也，明蟲得陽則生，得隂則藏。《禮·祭統》昆蟲之異。《註》溫生寒死之蟲也。《集韻》亦作蜫。

蛨：《唐韻》《集韻》𠀤莫白切，音陌。虴蛨，蟲也。

𧊠：《集韻》容朱切，音兪。蠾𧍳，蜘蛛。詳蛛字註。字亦作蝓。又雙雛切，音毹。蠷𧍳，多足蟲。或作䗏。

蛩：《唐韻》《集韻》《韻會》𠀤渠容切，音卭。《玉篇》巨虛也。《山海經》北海內有素獸焉，狀如馬，名曰蛩蛩。《註》卽蛩蛩，巨虛也，一走百里。郭璞曰：巨虛卽蛩蛩，互言耳。《韓詩·外傳》西方有獸曰蟨，得甘草必銜以遺蛩。蛩，巨虛。《說苑》蛩蛩見人將來，必負蟨以走。二獸者，非性心愛蟨也，爲得甘草而貴之也。《阮籍·詠懷詩》蛩蛩亦念饑。又《字彙補》蛩蛩，憂思貌。《劉向·九歎》志蛩蛩而懷顧兮，䰟眷眷而獨逝。又蝗也。《淮南子·本經訓》飛蛩滿野。又《說文》秦謂蟬蛻爲蛩。又《集韻》古勇切，音拱。蟲名，百足也。《爾雅·註疏》蚰𧍢，江東人呼蛩。音鞏。

𧊡：《集韻》《韻會》𠀤同蛩。

𧊢：《正字通》蚻字之譌。

𧊣：《篇海》音曳。蟲名。

蛪：《唐韻》苦結切《集韻》詰結切，𠀤音挈。蛪蠅，蟲。又吉屑切，音結。《玉篇》蛪蚼，似蟬而小。又《正韻》魚列切，音臬。《類篇》與蜺同。《史記·天官書》其蛪者類闕旗。《集韻》或作𧑨。

蛫：《唐韻》過委切，音詭。《說文》蟹也。《集韻》蟹六足者。一曰鼠負。又《類篇》一曰猿類。又《山海經》卽公之山有獸焉，其狀如龜而白身赤骨，名曰蛫，是可以禦火。《司馬相如·上林賦》獑胡豰蛫。

𧊤：《正字通》俗蜴字。

𧊥：《唐韻》辛律切《集韻》雪律切，𠀤音䘏。水蟲名。海蟀也。

𧊦：《集韻》俯九切，音否。《類篇》蠶臥也。

蛬：《唐韻》《正韻》居竦切《韻會》古勇切，𠀤音鞏。《爾雅·釋蟲》蟋蟀，蛬。《註》今促織也。《揚子·方言》蜻蛚，楚謂之蟋蟀，或謂之蛬。《郭註》梁國呼蛬音鞏。《蠡海集》蛬近隂，依於土，以陽而爲聲，又蛬隂，性妒，相遇必爭鬭。別詳蟋蟀字註。又《廣韻》巨容切，音邛。《集韻》居用切，音拱。義𠀤同。《玉篇》一作𧋯。《正韻》通作蛩。考證：〔《揚子·方言》《郭註》梁園呼蛬爲鞏。〕謹照原文園改國。爲改音。

蛭：《唐韻》之日切《集韻》《韻會》《正韻》職日切，𠀤音質。《說文》蟣也。又水蛭。《本草》一名馬蟥，一名馬鼈，處處河池有之。有數種，以水中馬蜞，得齧人腹中有血者，乾之爲佳。《劉向·新序》楚惠王食寒葅而得蛭，因遂吞之，腹有疾而不能食。《前漢·賈誼傳》偭蟂獺以隱處兮，夫豈從蝦與蛭螾。《服虔註》蛭，水蟲。又《韻會》有石蛭、草蛭、泥蛭等名。又飛蛭。《司馬相如·上林賦》蛭蜩蠼猱。《註》《山海經》：不咸之山，飛蛭四翼。又《爾雅·釋蟲》蛭，蝚，至掌。《註》義未詳。又姓。《正字通》見《姓苑》。又《廣韻》徒結切，音耋。陟栗切，音窒《集韻》竹例切，音㿃。義𠀤同。

𧊧：《五音篇海》與蛤同。

𧊨：《說文解字》人占切。蚦本字，从蟲冄聲。

𧊩：《類篇》敷容切，音丰。與蜂同。

𧊪：《直音》同𧈦。王竹溪：𧈦字義不詳。

𧊫：《直音》與螝同。蠶蛹。

𧊬：《六書正譌》黑各切，音壑。毒螫也，又舒亦知列二切，俗作蠚、螫，𠀤非。

𧊭：《直音》於眞切，音因。蟲名。

蛮：《直音》蠻字省文。

𧊮：《字彙補》音義同蛬。

𧊯：《五音篇海》以丙切，音永。蟲名，甲類。

𧊰：《海篇》同蛜。

𧊱：音未詳。《唐書·李師古傳》棣州有蛤𧊱鹽池，歲產鹽數十萬斛。

𧊲：音未詳。《顧氏說略》𧖣𧊲，其形似龍，性好風雨，故用於殿脊上。

蛵：《唐韻》呼𠛬切《集韻》醯經切，𠀤音馨。《爾雅·釋蟲》虰蛵，負勞。《註》卽蜻蛉也。詳蜻字註。又乎經切，音𠛬。義同。

蛶：《唐韻》力輟切《集韻》龍輟切，𠀤音劣。《玉篇》螪蚵也。《爾雅·釋蟲》蛶，螪蚵。《註》未詳。又《廣韻》郞括切，音捋。義同。

䖶：《唐韻》呼恢切，音灰。豕掘地也。《集韻》豕發土也。又蝟屬。《炙轂子》刺端分兩岐者蝟，如棘針者䖶。或作䝅、鼿。

𧋈：《集韻》丈爾切，音䒨。同豸。《說文》有足謂之蟲，無足謂之豸。《揚子·太𤣥經》𢛅堅禍，惟用解𧋈之負。字本作豸，或加虫。

蛷：《唐韻》巨鳩切，音仇。《說文》多足蟲也。《周禮·秋官·赤犮氏》凡隙屋，除其貍蟲。《註》貍蟲，䗪，肌蛷之屬。《韓愈詩》蜿垣亂蛷𧊳。又瘡也。《淮南子·說林訓》曹氏之裂布，蛷者貴之。《註》曹布燒以傅蝫蛷瘡則愈，故蛷者貴之。互詳䗏字註。又《集韻》恭於切，音拘。肌蛷，蟲名也。或作𧒔、𧋛。

蛸：《唐韻》《正韻》所交切《韻會》師交切，𠀤音梢。蠨蛸，蟲名。《詩·豳風》蠨蛸在戸。《傳》蠨蛸，長踦也。郭璞曰：小蜘蛛長脚者，俗呼爲喜子。陸璣云：一名長脚。荆州、河內人謂之喜母，此蟲來著人衣，當有親客至，有喜也。幽州人謂之親客，亦如蜘蛛爲羅網居之是也。又《廣韻》相邀切，音消。《爾雅·釋蟲》不過蟷蠰，其子蜱蛸。《註》一名䗚蟭，蟷蠰卵也。《爾雅翼》螵蛸，所在有之，以桑上者爲佳，《本草》爲之桑蜱蛸。又魚名。《爾雅翼》海中烏賊魚，背如樗蒱形，亦有螵蛸之名。又姓。《通志·氏族略》齊武帝以巴東王子響叛逆，攺爲蛸氏。

𧋉：《集韻》牽奚切，音谿。同螇。从𧕉省。

𧋊：《篇海》師加切，音砂。同莎。莎雞，蟲名。又《字彙補》心多切，音娑。呼𧋊，病名，見《巢氏病源》。

𧋋：《唐韻》五乎切，音吾。《玉篇》同鼯，亦作𪁙。別詳鼠部。又《集韻》蜈蚣，亦作𧋋蚣。詳蜈字註。

蛹：《唐韻》余隴切《韻會》《正韻》尹竦切，𠀤音勇。蠶化爲蛹，蛹化爲蛾。《說文》繭蟲也。《爾雅·釋蟲》螝，蛹。《註》蠶蛹。《疏》卽蠶所變者。一名螝，一名蛹。《荀子·賦篇》蛹以爲母。《蔡邕·短人賦》繭中蛹兮蠶蠕蝢。《韓愈詩》眇若抽獨蛹。又土蛹。《博雅》土蛹，蠁蟲也。考證：〔《爾雅·釋蟲》《註》蚕蛹。《疏》卽蚕所變者。〕謹照原文兩蚕字𠀤改蠶。〔《荀子·賦論篇》〕謹照原文省論字。〔《蔡邕·短人賦》繭中蛹兮蠶蠕。〕謹照原文蠕下增蝢字。

蛺：《唐韻》古協切《集韻》吉協切，𠀤音頰。《說文》蛺蝶也。《長箋》其形夾，故从夾，加虫。《本草》蛺蝶輕薄，夾翅而飛。詳蝶字註。又《集韻》轄夾切，音洽。訖洽切，音夾。義𠀤同。

蛻：《唐韻》舒芮切《韻會》《正韻》輸芮切，𠀤音稅。《說文》蛇蟬所解皮。《莊子·寓言篇》予，蜩甲也，蛇蛻也，似之而非也。《神仙傳》王方平死三日，夜忽失其屍，衣冠不解，如蛇蛻耳。《史記·屈原列傳》蟬蛻于濁穢。《夏侯湛·東方朔畫贊序》蟬蛻龍變，棄俗登仙。又《廣韻》他外切，音娧。湯臥切，音唾。義𠀤同。又《集韻》輸爇切，音說。復蜟也。又蟬蛻之蛻亦叶失爇切。《郭璞·遊仙詩》吐納致眞和，一朝忽虛蛻。飄然凌太淸，眇爾景長滅。又《類篇》欲雪切，音悅。《揚子·方言》蠭或謂之蚴蛻。《博雅》蚴蛻，蠮螉也。

蛼：《集韻》昌遮切，音車。《篇海》蛼螯，蟲名。如蜆而大。詳螯字註。

䖷：《集韻》香依切，音希。《類篇》蟲名。《博物志》藥物，有大毒。《註》一曰鴆羽，如雀，黑頭赤喙，亦曰𧎸䖷。雄曰䖷，雌曰𧎸也。

蛽：《正字通》俗貝字。

蛾：《唐韻》五何切《集韻》《韻會》《正韻》牛何切，𠀤音莪。《玉篇》蠶蛾也。《韻會》蛾似黃蝶而小，其眉句曲如畫。《爾雅·釋蟲》蛾羅。《疏》此卽蠶蛹所變者也。《埤雅》繭生蛾，蛾生卵。《大戴禮》食桑者有絲而蛾。《前漢·文帝紀》建昭元年秋八月，有白蛾羣飛蔽日。《師古註》蛾若今之蠶蛾類也。又飛蛾。《古今注》飛蛾善拂燈。一名火花，一名慕光。又蛾眉。《詩·衞風》螓首蛾眉。《前漢·揚雄傳》知衆嫭之嫉妬兮，何必颺纍之蛾眉。《師古註》蛾眉，影若蠶蛾眉也。又姓。《通志·氏族略註》見《姓苑》。晉大夫蛾析之後，魏平東將軍蛾靑。又影蛾，池名。《三輔黃圖》影蛾池，武帝鑿池以玩月，使宮人乗舟弄月影。又與俄同。《前漢·外戚傳》孝成班偼伃，帝卽位，選入後宮，始爲小使，蛾而大幸。《師古註》蛾、俄古字通用。又《廣韻》魚倚切，艤上聲。與蟻同。《禮·樂記》蛾子時述之。《註》蛾，蚍蜉也。《後漢·皇甫規傳》張角等皆著黃巾爲標幟，時人謂之黃巾，亦名爲蛾賊。《註》卽蟻字。喻賊衆多，故以爲名。又人名。《左傳》蛾析。亦音魚綺切。《爾雅》作䖸。《集韻》本作𧒎。

䖸：《篇海》同蛾。註見蛾。

䖹：《唐韻》余兩切《集韻》以兩切，𠀤音養。《說文》搔䖹也。又《揚子·方言》蚍蜉，燕謂之蛾䖹、螳螂。或謂之䖹䖹。又《廣韻》綿婢切，音渳。《爾雅·釋蟲》蛄䗐强䖹。《揚子·方言》蛄䗐謂之强䖹。《郭註》米中小黑甲蟲也。建平人呼芉子。音芉。芉卽姓也。《正字通》云䖹字有平、上二音。○按字書䖹字有余兩、綿婢二切，皆係上聲，無平聲。考證：〔又《廣韻》綿婢切，音渳。《爾雅·釋蟲》蛄䗐强䖹。《揚子·方言》螳螂或謂之䖹䖹，蛄䗐謂之强䖹。《郭註》米中小黑甲蟲也。建平人呼芉子，音芉，芉卽姓也。〕謹按螳螂或謂之䖹䖹，郭註不音芉，姓之芉不當入緜婢切下，且與上下文强䖹不類。謹將螳螂以下七字移於上文蚍蜉燕謂之蛾䖹下。

蛿：《類篇》胡紺切，音憾。毒蟲名。《集韻》本作蜭。

蜀：《唐韻》市玉切《集韻》殊玉切，𠀤音屬。《說文》葵中蠶也。《淮南子·說林訓》蠶與蜀狀相𩔖，而愛憎異也。《詩·豳風》蜎蜎者蠋。本作蜀。詳蠋字註。又獸名。《山海經》杻陽之山有獸焉，其狀如馬，其文如虎，名曰鹿蜀。佩其皮尾，宜子孫。又《韻會》雞大者謂之蜀雞。又巴蜀，地名。秦置蜀郡，卽益州地。又《爾雅·釋山》獨者，蜀。《疏》山之孤獨者名蜀。又《字彙補》祠器也。《管子·形勢篇》抱蜀不言而廟堂旣脩。又同睽，見《歸藏易》。《楊愼曰》蠲字從蜀爲聲，音圭，則蜀固有圭音矣。考證：〔《爾雅·釋山》獨山，蜀。〕謹照原文獨山改獨者。

蜁：《唐韻》似宣切，音旋。蜁蝸，蝸螺也。《郭璞·江賦》鸚螺蜁蝸。《韻學集成》亦作𧐗。

蜂：《唐韻》敷容切，音丰。與蠭同。《集韻》蠭通作蜂。又薄紅切，音蓬。《蒼頡篇》螽蜂，蟲名。字或作𧓶。

蜃：《唐韻》時忍切《集韻》是忍切《正韻》時軫切，𠀤音腎。《禮·月令》雉入大水爲蜃。《註》大蛤曰蜃。《周禮·天官·鼈人》以時簎魚鼈龜蜃，凡貍物。《述異記》黃雀秋化爲蛤，春復爲黃雀，五百年爲蜃蛤。《山海經註》蜃，一名蚌，一名含漿。又《本草》蜃，蛟之屬，其狀亦似蛇而大，有角如龍狀，紅鬣，腰以下鱗盡逆，食燕子。能吁氣成樓臺城郭之狀，將雨卽見，名蜃樓，亦曰海市。其脂和蠟作燭，香凡百步，烟中亦有樓臺之形。《漢書·天文志》海旁蜃氣象樓臺。又《儀禮·旣夕禮》蜃車。《註》柩路也。迫地而行，有似於蜃。又蜃炭。《左傳·成二年》宋文公卒，始厚葬，用蜃炭。《註》燒蜃爲炭。又蜃器。《周禮·春官·鬯人》掌四方山川用蜃器。《莊子·人閒世》夫愛馬者，以筐盛矢，以蜃盛溺。又《廣韻》時刃切，音愼。義同。又縣名。《集韻》一作𧒏。《通志·六書略》亦作蜄。考證：〔《周禮·天官·鼈人》以時籍魚鼈。〕謹照原文籍改簎。

蜄：《正韻》之刀切，音震。《玉篇》動也。《史記·律書》辰者，言萬物之蜄也。又《正韻》時軫切，音腎。同蜃，大蛤也。詳上蜃字註。之刃切。

蜅：《唐韻》方矩切《集韻》匪父切，𠀤音甫。小蟹。《玉篇》蜅，觜蟹也。又奉甫切，音父。義同。又《廣韻》薄胡切，音蒲。蛤蜅也。

𧋌：《字彙》同蠹。

蜆：《唐韻》胡典切，音峴。蟲名。《說文》縊女也。詳螠字註。又《集韻》胡千切，音賢。義同。又呼典切，音顯。《類篇》小蛤。《隋書·劉臻傳》好啖蜆。以父諱顯，因呼蜆爲扁螺。又湖名。《史記·夏本紀註》三江，一江東南上七十里自蜆湖，名曰上江。或作𧖙。考證：〔《說文》螠女也。〕謹照原文螠改縊。

䖺：《唐韻》徒聊切《集韻》田聊切，𠀤音條。水蟲名。《山海經》獨山末塗之水，東南流注于沔，其中多䖺鱅，其狀如黃蛇，魚翼，出入有光，見則其邑大旱。《郭璞·圖詠》䖺鱅，蛇狀，振翼灑光。《江賦》䖺鱅拂翼而掣耀。或作𧌁。

蜇：《唐韻》陟列切，音哲。《玉篇》蟲螫也。《柳宗元·題毛穎傳後》蜇吻裂鼻。又江蜇。詳蜥字註。《玉篇》又作䖧。

𧋍：《唐韻》寺絕切《集韻》同䱑。江𧋍，似蝤蛑，生海中。又《類篇》丁計切，音帝。《玉篇》同螮。

𧋎：《玉篇》力之切。蟲名。

蜈：《唐韻》五乎切《集韻》訛胡切，𠀤音吾。《玉篇》蜈蚣也。詳蚣字註。《集韻》或作𧋋。

𧋏：《集韻》逆及切，音岌。《類篇》蟲行貌。

𧋐：《唐韻》先擊切，音析。𧋐𧐎。《玉篇》蝜䖤也。見𧐎字註。《集韻》同𧌐。

𧋑：《唐韻》《集韻》𠀤古杏切，音梗。《玉篇》蟲名。

𧋒：《正字通》同赨。《揚子·太𤣥經》𧋒黃疑金。《註》𧋒黃，石屬，光瑩似金，卽今雄黃也。

蜉：《唐韻》縛謀切《集韻》《韻會》房尤切《正韻》房鳩切，𠀤音浮。《說文》作𧖚，蚍𧖚也。今作蜉。《爾雅·釋蟲》蚍蜉，大螘。《疏》螘大者別名蚍蜉。《韓愈詩》蚍蜉撼大樹，可笑不自量。又《韻會》引《漢書》註：蚍𧖚，蜉蝣，渠略也。《詩·曹風》蜉蝣之羽，衣裳楚楚。《爾雅·釋蟲》蜉蝣，渠略。《註》似蛣蜣，身狹則長，有角，黃黑色，聚生糞土中，朝生暮死，豬好啖之。陸璣曰：似甲蟲，有角大如指，長三四寸，甲下有翅能飛。夏月隂雨時地中出，今人燒炙噉之，美如蟬也。樊光謂之糞中蝎蟲。《揚子·方言》蜉䖻，秦、晉之閒謂之渠略。考證：〔《爾雅·釋蟲》蚍蜉，大蟻。《疏》蟻大者別名蚍蜉。〕謹照原文兩蟻字𠀤改螘。〔令人燒炙噉之〕謹照陸璣疏原文令人改今人。

𧋓：《集韻》口到切，音𩝝。《類篇》蟲名，蝎也。

蜊：《唐韻》力脂切《集韻》良脂切，𠀤音棃。《類篇》蛤蜊，蟲名。海蚌也。《本草》生東南海中，白殻紫脣，大二三寸者，閩、浙以其肉充海錯。《南史·王融傳》不知許事，且食蛤蜊。亦作犂。《蜀志·郤正傳註》引《淮南子》：盧傲俯而視之，方卷龜殻而食合棃。又作䖿。《王充·論衡》食精身輕，故能神仙。若士者食合䖿之肉，無精輕之驗，安能縱體而升。

蜋：《唐韻》魯當切《韻會》盧當切《正韻》魯堂切，𠀤音郞。《玉篇》螳蜋。詳螳字註。又《集韻》呂張切，音良。蜣蜋，蟲。一名蛣蜣。詳蜣字註。

蜌：《集韻》部禮切，音陛。《玉篇》蚌長者。《字林》小蛤也。《爾雅·釋魚》蜌蠯。《註》今江東呼蚌長而狹者爲蠯。《本草》馬刀，一名蜌，生江漢，長六七寸，食其肉似蚌，今人多不識。大抵似今蝏䗒。又海蜌，卽淡菜，一名東海夫人，生東南海中。

蜍：《唐韻》署魚切《集韻》《韻會》常如切，𠀤音𧄔。蟾蜍也。《本草》蕭炳曰：腹下有丹書八字者，眞蟾蜍也。蘇頌曰：蟾蜍多在人家下處，形大，背上多痱磊，行極遲緩，不能跳躍，亦不解鳴。蝦蟇多在陂澤閒，形小，皮上多黑斑點，能跳接百蟲，舉動極急。二物雖一類，而功用稍別。互見蟾字註。又《集韻》羊諸切，音余。蜘蛛，一名蝳蜍。《揚子·方言》北燕、朝鮮洌水之閒謂之蝳蜍。《集韻》或作蠩。

𧋔：《唐韻》胡孔切《集韻》戸孔切，𠀤音汞。𧋔蟲，甲類也。

𧋕：《集韻》苦悶切，音困。《類篇》蟲名。

䖻：《唐韻》力求切，音流。蜉䖻，蟲也。又《字彙補》諸毒蛇吐毒草木上，人誤犯者名爲䖻毒。又《集韻》夷周切。與蝣通。蜉蝣，《方言》蜉䖻。詳蜉字註。

𧋖：《集韻》日涉切，音讘。《類篇》蟲行貌。

蜎：《唐韻》於𤣥切《集韻》縈𤣥切《韻會》縈緣切，𠀤音娟。《玉篇》蠋貌。《詩》蜎蜎者蠋。詳蠋字註。又《爾雅·釋魚》蜎，蠉蟲。詳蠉字註。又撓也。《周禮·冬官·廬人》句兵欲無彈，刺兵欲無蜎。《註》鄭司農云：蜎亦掉也。又姓。《前漢·藝文志》《蜎子》十三篇。《師古註》名淵，楚人，老子弟子。蜎，姓也。又《廣韻》巨卷切，音圈。義同。又《集韻》於泫切，音䬼。《前漢·揚雄傳》蜵蜎蠼濩之中。《師古註》言屋中之深廣也。又休緣切。人名。《史記·甘茂傳》楚王問于范蜎。《索隱註》蜎，休緣切。又與娟通。《楚辭·遠遊篇》雌蜺便蜎以增撓兮。《成公綏·嘯賦》䕃脩竹之蟬蜎。又馨兗切。同蝝。考證：〔《爾雅·釋蟲》蜎，蠉蟲〕謹照原書釋蟲改釋魚。蠉下省蟲字。

蜏：《唐韻》與久切，音酉。《玉篇》朝生暮死蟲也，生水上，狀如蠶蛾。一名孳母。又余救切，音柚。《集韻》息救切，音秀。義𠀤同。

𧋗：《篇海》直夷切，音池。蟻也。《直音》同蚳。

蜐：《唐韻》居怯切《集韻》訖業切，𠀤音劫。石蜐，蟲名。《江淹·石蜐賦序》海人有食石蜐，一名紫𧄤，蚌蛤類也。《本草》石蜐狀如蟹螯，其色紫。又或書作𧉧。《郭璞·江賦》石𧉧應節而揚葩。《註》《南越志》曰：石蜐形如龜脚，得春雨則生華，華似草華。《王維詩》來經石蜐春。

蜑：《集韻》《韻會》蕩旱切《正韻》徒亶切，𠀤音但。《說文》南方夷也。《晉書音義》天門蜑，蠻屬。見《文字集略》。《華陽國志》漢髮縣有鹽井，諸縣北有獽蜑。《韓愈·房公墓碣》林蠻洞蜑。一作蜒。或作蛋。

蜒：《唐韻》以然切《正韻》夷然切，𠀤音延。蚰蜒。詳蚰字註。又蟃蜒，獸名。詳蟃字註。又《揚子·方言》守宮謂之祝蜒。又《楚辭·大招》蝮蛇蜒只。《註》蜿蜒而長也。互見蜿字註。又《正韻》以淺切，音衍。蜿蜒，龍貌。又《韻補》夷庚切。《李尤·陽德殿賦》連璧組之爛熳兮，雜虬文之蜿蜒。動坎擊而成響兮，似金石之音聲。蜿蜒，《集韻》亦作䖤䗺。

蜓：《唐韻》《集韻》《韻會》《正韻》𠀤徒典切，音殄。《玉篇》蝘蜓。詳蝘字註。又《集韻》唐丁切，音廷。蜻蜓。《爾雅·釋蟲》虰蛵。《註》或曰卽蜻蛉也。《疏》一名蜻蜓。詳蜻字註。又待鼎切，音挺。蜓蚞。《爾雅·釋蟲》蜓蚞，螇螰。見蚞字註。蝘蜓，《集韻》或作𧍿。考證：〔《爾雅·釋蟲》虰蛭。〕謹照原文蛭改蛵。

𧋘：《韻會》田黎切《正韻》杜兮切，𠀤音啼。螗𧋘，蟬屬。《廣韻》小蟬也。

𧋙：《正字通》蟌本字，見《六書故》。

䖼：《說文解字》其虐切。同𧍕。

𧋚：《說文長箋》徒冬切，音彤。从𤕫，蟲省聲。

𧋛：《說文解字》同蛷。

𧋜：《篇海》同蝨。

𧋝：《直音》同蝶。

𧋞：《直音》同蝶。

𧋟：《玉篇》與䗋同。

蜔：《字彙補》亭練切，音甸。《帝京景物略》方信川之堆漆螺蜔。

𧋠：《字彙補》同蠡。番人謂之禛𧋠也，出《孔雀經》。又《易》離爲蠃，姚信本作爲𧋠。

𧋡：《字彙補》女洽切，音𡤙。蟲動貌。

䖽：《篇海類編》與蜊同。詳蜊字註。

蜘：《唐韻》陟離切《集韻》珍離切，𠀤音知。蜘蛛。詳蛛字註。本作䵹，亦作𧐉、鼅。

𧌃：《集韻》作荅切，音匝。《類篇》蟲多貌。

𧌄：《篇海》烏合切，音罨。蟲名。

蜙：《唐韻》息恭切《集韻》思恭切，𠀤音淞。《玉篇》蟲名。《爾雅·釋蟲》蜤螽，蜙蝑。《疏》一名蜙蝑，一名蜙䗥，一名𧐍𧑓。陸璣云：𧐍箕卽𧐍𧑓，蝗類也。《酉陽雜俎》蜙蝑股鳴。餘詳螽字註。又《集韻》蘇叢切，音𢤄。義同。或作𧌻、蚣。

蜚：《集韻》《韻會》𠀤父沸切，音屝。《爾雅·釋蟲》蜚，蠦蜰。《疏》蜚，越之所生，其爲蟲臭惡，南方淫氣之所生也。《本草》曰：蜚，厲蟲也，然則蜚是臭惡之蟲，害人衣物，故《春秋左氏傳》有蜚不爲災，亦不書也。《前漢·五行志》劉向以爲有蜚有𧌒不言災者，氣所生，所謂𤯝也。又《正韻》芳未切，音費。蟲名，負蠜也。又《廣韻》府尾切，音斐。義同。又獸名。《山海經》太山有獸，狀如牛，白首，一目，蛇尾，名曰蜚。所經枯竭，甚于鴆厲，見則天下大疫。又《集韻》匪微切，音非。與飛通。《史記·周本紀》麋鹿在牧，蜚鴻滿野。《楚世家》三年不蜚，蜚將沖天。或作𧕒。

𧌅：《篇海》音受。蟲也。

𧌆：《唐韻》苦紅切《集韻》枯公切，𠀤音空。《玉篇》蟬蛻𧌆皮也。

𧌇：《玉篇》步登切，音朋。蟲名。

蜛：《唐韻》九魚切《集韻》斤於切，𠀤音居。蜛蠩，蟲名。《郭璞·江賦》蜛蠩森衰以垂翹。《註》《南越志》曰：蜛蠩，一頭，尾有數條，長二三尺左右，有脚狀如蠶，可食。或作䱟。

蜜：〔古文〕𦸞《唐韻》彌畢切《集韻》《韻會》覓畢切《正韻》覓筆切，𠀤音謐。《說文》蠭甘飴也。《楚辭·招魂》瑤漿蜜勺。《魏文詔》蜀人作食，喜著飴蜜。又《爾雅翼》土蜜。北方地燥，多在土中，故曰土蜜。又木蜜。南方地濕，多在木中，故曰木蜜。又石蜜。《西京雜記》南越王獻高帝石蜜五斛。又波羅蜜，果名。《本草》波羅蜜，梵語也，因此果味甘，故借用之。又崖蜜，櫻桃別名。《陸士衡賦》朱藍崖蜜。又與密通。古碑帖縝密多作縝蜜。字从宓。俗作蜜，非。蜜字與俗密字作宻類似。

蜝：《韻會》渠之切《正韻》渠宜切，𠀤音其。《玉篇》蟚蜝也。《集韻》似蟹而小，不可食。《晉書·蔡謨傳》初渡江，見蟚蜝，大喜，曰：蟹有八足，加以二螯令烹之，旣食，吐下委頓，方知非蟹。謝尚曰：卿讀《爾雅》不熟，幾爲《勸學》死。又雷蜝，蟲名。《酉陽雜俎》雷蜝，大如蚓，以物觸之，乃蹙縮，圓轉若鞠，良久引首，鞠形漸小，復如蚓焉。又馬蜝。《本草》水蛭大者名馬蜝。《類篇》或作蜞。考證：〔《晉書·蔡謨傳》初渡江，見蟚蜝，大喜曰，蟹有二螯八足，加以二螯烹之。〕謹照原文蟹有下省二螯兩字。烹上增令字。

蜞：《集韻》同蜝。註見蜝。

𧌈：《唐韻》房久切《集韻》扶缶切，𠀤音婦。《玉篇》鼠𧌈也。《爾雅·釋蟲》𧉅威，委黍。《註》舊說鼠𧌈別名。《集韻》或作蝜。

蜟：《唐韻》余六切，音育。復蜟，蟬未蛻者。本作育。《論衡》作蜟。

𧌉：《唐韻》《集韻》《韻會》𠀤力竹切，音陸。《玉篇》魁𧌉也。《類篇》海蛤，圓厚而有文。通作陸。

蜠：《唐韻》渠殞切《集韻》《正韻》巨隕切，𠀤音窘。貝屬。《爾雅·釋魚》蜠大而險。《疏》大而汚薄名蜠。又《廣韻》去倫切，音囷。義同。

蜡：《集韻》《正韻》𠀤七慮切，音覻。《說文》蠅胆也。《周禮·秋官·蜡氏註》蜡，骨肉腐臭，蠅蟲所蜡也。《月令》曰：掩骼埋骴，此官之職也。又助駕切，音乍。年終祭名。《禮·禮運》仲尼與于蜡賔。《註》夏曰淸祀，殷曰嘉平，周曰蜡，秦曰臘。《郊特牲》蜡也者，索也。歲十二月，合聚萬物而索饗之也。又《玉篇》子六切，音蹙。蟲名。蜡祭之蜡。《廣韻》或作䄍。《六書正譌》从虫昔聲。別作䄍，从示，非。考證：〔《說文》蠅膽也。〕謹照原文膽改胆。

𧌊：《集韻》四夜切，音䣃。與蝑同。《類篇》蟹醢。或作蛤𧌋。

蜢：《集韻》《韻會》《正韻》𠀤母梗切，音猛。蚱蜢，蝗類，似螽而小。《本草》𧒂蟲，一名蚱蜢。《六書正譌》蚱蜢，草上蟲也。又借爲船名，取譬其小也。別作舴艋，𠀤非。又《篇海》胡蜢，蝦蟆屬。又《集韻》莫更切，音孟。義同。或作蟒。

𧌋：《集韻》同蝑。註見𧌊字。

蜣：《唐韻》去羊切《韻會》墟羊切《正韻》驅羊切，𠀤音羌。《玉篇》蜣蜋，啖糞蟲也。《爾雅·釋蟲》蛣蜣，蜣蜋。《疏》蛣蜣，一名蜣蜋。黑甲，翅在甲下。噉糞土，喜取糞作丸而轉之。《莊子》蛣蜣之智在于轉丸是也。《古今注》蜣蜋能以土苞糞推轉成丸，圓正無斜角。一曰轉丸，一曰弄丸。《關尹子·四符篇》蜣蜋轉丸，丸成而精思之，而有蝡白者存丸中，俄去殻成蟬。《埤雅》蛣蜣無鼻而聞香。

𧌌：《集韻》羽求切，音尤。《玉篇》蜘蛛也。

蜤：《唐韻》息移切《集韻》相支切，𠀤音斯。《爾雅·釋蟲》蜤螽，蜙蝑。詳蜙字註。

蜥：《唐韻》先擊切《集韻》《韻會》先的切，𠀤音錫。《爾雅·釋魚》蠑螈，蜥蜴。《說文》在草曰蜥蜴，在壁曰蝘蜓。《本草》小而五色尾靑碧者，名蜥蜴。小而緣牆壁色黑者，名蝘蜓。《揚子·方言》蜥蜴，秦、晉、西夏謂之守宮，或謂之蠦𧔊，南陽呼蝘蜓，其在澤中謂之蜥蜴，南楚謂之蛇醫，或謂之蠑螈。《前漢·東方朔傳》武帝置守宮盂下，令朔射之。朔曰：臣以爲龍又無角，謂之爲蛇又有足，跂跂脈脈善緣壁，是非守宮卽蜥蜴。互詳蝘字註。《集韻》亦作蝷、蜤。

䖿：《集韻》良脂切，音犁。螏䖿，蟲名。見蛆字註。又合䖿，見《論衡》。詳蜊字註。又憐題切，音黎。義同。《爾雅》本作藜。或作𧑇。

䗀：《集韻》丑升切，音睖。《類篇》蛤屬。

蜦：《唐韻》力迍切《韻會》《正韻》龍春切，𠀤音倫。《郭璞·江賦》神蜧蝹蜦以沈遊。《註》蝹蜦，行貌。又《集韻》倫浚切，淪。去聲。《廣韻》大蝦蟇，狀如屨，食蛇。《本草》田父，一名蜦。《李時珍曰》大蝦蟇卽田父也。又郞計切，音麗。與蜧通。詳下蜧字註。

蜧：《唐韻》《韻會》𠀤郞計切，音麗。《玉篇》神蛇也。《郭璞·江賦》神蜧蝹蜦以沈遊。《張景陽詩》黑蜧躍重淵。《註》《淮南子》曰：犧牛騂毛，宜於廟牲。其於致雨，不若黑蜧。高誘曰：黑蜧，蛇也，潛於神泉，能致雲雨。《柳宗元·祈晴文》誅黑蜧，抶隂蜧。又《廣韻》大蝦蟇也。與蜦同。《說文》蜦或作蜧。註見蜦。

䗁：《唐韻》渠綺切《正韻》巨綺切，𠀤音技。蟬也，互詳蟬、蜩二字註。又蠪蛭，一名䗁蛭。詳蠪字註。又《集韻》丘奇切，音敧。鼅鼄長足者。又《韻會》奇寄切，音芰。義同。

蜨：《唐韻》蘇協切《集韻》悉協切，𠀤音燮。《玉篇》蛺蜨，蟲名。《博雅》蛺蜨，蟞蚨也。字或作𧕊。又達協切，音牒。蛺蜨也。《說文》徐鉉曰：俗作蝶。詳蝶字註。

䗂：《唐韻》呼古切，音虎。蠅虎，蟲名。俗加虫。

𧌍：《集韻》盧谷切，音祿。《廣韻》𧌍聽，似蜙蜴，居樹上，輒下齧人，上樹垂頭聽，聞哭聲乃去。

蜩：《唐韻》徒聊切《集韻》《韻會》《正韻》田聊切，𠀤音迢。《玉篇》蟬也。《詩·豳風》五月鳴蜩。《大雅》如蜩如螗。《傳》蜩，蟬也。螗，蝘也。《疏》《釋蟲》云：蜩、蜋、蜩、螗，舍人曰：皆蟬也。方語不同，三輔以西爲蜩，梁宋以西謂蜩爲蝘，楚地謂之蟪蛄。《楚辭》云：蟪蛄鳴兮啾啾是也。陸璣疏云：螗一名蝘虭，《字林》虭或作蟟也。靑、徐人謂之螇螰。然則螗蝘亦蟬之別名耳。《爾雅·釋蟲》蜩，蜋蜩。《註》夏小正傳曰：蜋蜩者五彩具。《又》螗蜩。《註》夏小正傳曰：螗蜩者，蝘。俗呼爲胡蟬，江南謂之螗蛦。《又》蠽，茅蜩。《註》江東呼爲茅截，似蟬而小，靑色。《又》蝒，馬蜩。《註》蜩中最大爲馬蟬。《又》蜺，寒蜩。《註》寒螿也。似蟬而小，靑色。《酉陽雜俎》蜩屬，旁鳴。又蜩甲，蟬蛻也。《莊子·寓言篇》予蜩甲也。又徒弔切，音掉。蜩蟉，龍首動貌。《前漢·司馬相如傳》蜩蟉偃蹇怵𤟭以梁倚。又《韻補》𨻰留切，音儔。《王褒·九懷》林不容兮鳴啁，余何留兮中州。陶嘉月以總轡，搴玉英兮自修。《玉篇》一作𧊓。

蜪：《唐韻》土刀切，音叨。《爾雅·釋蟲》蝝，蝮蜪。《註》蝗子未有翅者。又《韻會》徒刀切，音陶。義同。又犬名。《山海經》蜪犬，如犬，靑色，食人從首始。

蜫：《唐韻》古渾切，音昆。同䖵。詳䖵字註。

𧌎：《玉篇》他典切，音腆。蟲也。

𧌏：《唐韻》徒合切，音沓。《博雅》䗘𧌏，蛘也。

䗃：《唐韻》士板切《集韻》士限切，𠀤音棧。《爾雅·釋蟲》蛝，馬䗃。《註》馬蠲也。俗呼馬𧏿。又《廣韻》士諫切，音輚。義同。又《集韻》才仙切，音錢。蟲名。或作蟬、𧔢。

𧌐：《集韻》七迹切，音磧。蟲名。《博雅》𧌐𧐎，蜰也。

蜬：《唐韻》胡男切《集韻》胡南切，𠀤音含。《爾雅·釋魚》蠃小者蜬。又《爾雅·釋魚》貝在水者，蜬。《註》肉如科斗，但有頭尾耳。

蜭：《唐韻》胡感切《集韻》戸感切，𠀤音頷。蟲名。《爾雅·釋蟲》蜭，毛蠹。《註》卽蛓。又《廣韻》胡紺切，音憾。義同。或作蛿。

𧌑：《唐韻》區勿切《集韻》曲勿切，𠀤音屈。蛣𧌑。詳䖦字註。

蜮：《唐韻》雨逼切《正韻》越逼切，𠀤音域。《說文》短狐也。《詩·小雅》爲鬼爲蜮。亦作𧌒。《春秋·莊十八年》秋有𧌒。《註》蜮，短狐也，《本草》謂之射工，蓋以含沙射人爲災。《五行傳》曰：𧌒如鼈，三足，生於南越，一名射影。在水中，人在岸上，影見水中，投人影，則殺之，故曰射影，或謂含沙。射人，入皮肌，其創如疥。服虔云：徧身濩濩或或，故爲災。《公羊傳》𧌒之猶言惑也。又山名。《山海經》有蜮山者，有蜮民之國，桑姓，食黍，射蜮是食。又與魊通。《張衡·東京賦》况鬾𧌒與畢方。《註》《漢舊儀》曰：魊，鬼也。魊、𧌒古字通。又《韻會》獲北切，音或。義同。

𧌒：《篇海》與蜮同。

蜯：《集韻》歩項切，音棒。《玉篇》與蚌同。《說文》一曰美珠。《班固·答賔戲》隋侯之珠，藏於蜯蛤。《干祿字書》蚌俗字。

䗄：《玉篇》方禹切，蟲名。《直音》音府。

𧌓：《玉篇》扶久切，音阜。螽也。《爾雅·釋蟲》𧌓螽，蠜。本作蛗。詳螽字註。

蜰：《唐韻》《集韻》𠀤符非切，音肥。《爾雅·釋蟲》蜚，蠦蜰。《註》蜰卽負盤，臭蟲。見蜚字註。又《韻會》府尾切，音斐。義同。又《集韻》父沸切，音屝。蜰𧔥，神蛇也。《廣韻》作𧌘𧔥。

蜱：《唐韻》符支切《集韻》頻彌切，𠀤音陴。《爾雅·釋蟲》不過，蟷蠰，其子蜱蛸。《註》一名䗚蟭，蟷蠰卵也。又《集韻》賔彌切，音𤰞。毗霄切，音瓢。義𠀤同。又《廣韻》彌遙切，音篻。蟲名。又《通志·六書略》紕招切。同螵。或作𧌠、𧓎。

𧌔：《唐韻》《集韻》𠀤章移切，音支。蟲名，似蜥蜴，食人而善藏。

𧌕：《正字通》俗蝣字。

蜲：《集韻》鄔毀切，音委。《類篇》蟲名，蜲𧑓也。詳蛜字註。又《唐韻古音》於爲切，音萎。蜲蛇，與委蛇同。《傅毅·舞賦》蜲蛇姌嫋。《柳宗元·天對》有虬蜲蛇，不角不鱗。又《類篇》同蟡。詳蟡字註。

蜳：《集韻》《韻會》《正韻》𠀤都昆切，音敦。《類篇》螴蜳，氣不安定也。《莊子·外物篇》螴蜳不得成。又《司馬彪註》螴蜳，讀曰沖融，言畏怖之氣沖融兩溢，不安定也。又《集韻》敕轉切，音腞。《正韻》羽敏切，音允。義𠀤同。

𧌖：《集韻》四夜切，音卸。同𧌊。詳𧌊字註。

䗅：《唐韻》直良切，音長。《揚子·方言》蚰蜒謂之䗅𧕯。見𧕯字註。

蜴：《唐韻》羊益切《集韻》《正韻》夷益切，𠀤音奕。《韻會》蜥蜴。《詩·小雅》哀今之人，胡爲虺蜴。互詳蜥、螈二字註。又《集韻》先的切，音錫。楚謂欺慢爲脈蜴。

蜵：《集韻》縈𤣥切，音淵。蜎蜵，巧蟲。又蜵蜎，深廣貌。詳蜎字註。又一均切，入眞韻。義同。

䗆：《唐韻》古滿切，音管。雨下蟲名。又《玉篇》音官。

䗇：《唐韻》《集韻》𠀤渠竹切，音踘。《玉篇》蟲名。《說文》䗇鼀，詹諸。以脰鳴者。又《集韻》居六切，音匊。義同。又丘六切，音麴。《廣雅》䖤蟺也。一曰䗇䗩螃也。考證：〔《說文》䗇鼃，詹諸。〕謹照原文鼃改鼀。

𧌗：《唐韻》側九切，音掫。蟲名。

䗈：《正字通》俗蝱字。《圓覺經》譬如大海，不讓小流，乃至蚊䗈及阿修羅，飮其水者，皆得充滿。

蜶：《玉篇》索沒切，音窣。《篇海》蟲名。

𧌘：《唐韻》扶涕切，音痱。𧌘𧔥，神蛇也。《集韻》作蜰。詳蜰字註。

蜷：《唐韻》巨員切《集韻》《正韻》逵員切，𠀤音權。《類篇》蟲行詰屈也。《屈原·離騷》蜷局顧而不行。《註》蜷局，詰屈不行貌。《揚雄·甘泉賦》蛟龍連蜷于東厓兮。《註》連蜷，長曲貌。

蜸：《唐韻》牽繭切《集韻》牽典切，𠀤音𥧬。《玉篇》蜸蚕也。《爾雅·釋蟲》螼蚓，蜸蚕。《疏》螼蚓一名蜸蚕，卽䖤蟺也。考證：〔《玉篇》蜸蠶也。《爾雅·釋蟲》螼蚓，蜸蠶。《疏》螼蚓一名蜸蠶。〕謹按蚕音腆蚯蚓也。謹照原文三蠶字𠀤改蚕。

蜹：《唐韻》而銳切《集韻》儒銳切《正韻》儒稅切，𠀤音芮。《說文》秦、晉謂之蜹，楚謂之蚊。《孟子》蠅蜹姑嘬之。《荀子·勸學篇》醯酸而蜹聚焉。《大戴禮》白鳥者謂蚊蜹也。又《集韻》如劣切，音爇。義同。又《廣韻》以芮切，音叡。毒蟲名。《玉篇》含毒蛇也。或作蚋。

蜺：《唐韻》五稽切《集韻》《正韻》研奚切，𠀤音倪。《爾雅·釋蟲》蜺，寒蜩。《註》寒螿也。《揚子·方言》蟬黑而赤者謂之蜺。又嬰蜺，蟲名。《神異經》蜚蟲以季夏藏于鹿耳，名嬰蜺。又與霓同。《爾雅·釋天》蜺爲挈貳。《註》雌虹也。又《唐韻》五結切《集韻》倪結切，𠀤音齧。《韻會》屈虹也。《前漢·天文志》抱𧊗垂蜺。《註》雄爲虹，雌爲蜺。如淳曰：蜺讀曰齧。《晉書·王筠傳》沈約示筠《郊居賦》，筠讀至雌蜺連蜷，約撫掌欣抃曰：僕嘗恐人呼爲霓。蓋謂字本讀入聲，恐人呼爲平聲也。又《廣韻》寒蜩之蜺亦音齧。又孑蜺，延首之貌。《王延壽·魯靈光殿賦》白鹿孑蜺於欂櫨。又虹蜺之蜺。《韻補》叶硏計切，音詣。《曹植·七啓》：凌轢諸侯，馳驅當世。揮袂則九野生風，忼慨則氣成虹蜺。考證：〔《王逸魯靈光殿賦》〕謹照原文王逸改王延壽。

蜻：《唐韻》《正韻》子盈切《集韻》《韻會》咨盈切，𠀤音精。《說文》蜻蛚也。《詩·唐風·蟋蟀疏》一名蜻蛚。《張載詩》俯聞蜻蛚吟。詳蟀字註。又《集韻》疾正切，音淨。蟬屬。《玉篇》蚻也。《揚子·方言》蟬有文者謂之蜻蜻。《郭註》卽蚻也。詳蚻字註。又此靜切，音請。慈盈切，音情。義𠀤同。又《廣韻》倉經切，音靑。蜻蜓蟲。《揚子·方言》蜻蛉謂之蝍蛉。《埤雅》蝍蜓飮露，六足四翼，其翅輕薄如蟬，盡取蚊蝱食之，遇雨卽多好集水上款飛。一名蜻蛉。《古今注》有靑赤黃三種，靑而大者曰靑亭，小而黃者曰胡黎，一曰胡離，小而赤者曰赤卒，一曰絳騶，一名赤衣使者，亦曰赤弁丈人。總曰蜻蛉。《呂氏春秋》海上之人有好蜻者，每朝居海上，從蜻遊蜻之至者數百。《博物志》五月五日埋蜻蜓，頭于西向戸下，埋至三日不食，則化爲靑眞珠。又地名。《前漢·地理志》越巂郡蜻蛉。又水名。《水經注》蜻蜓縣，上承蜻蛉水。考證：〔《呂氏春秋》海上有人好蜻蛉者，每朝居海上從遊，有蜻蛉至者數萬。〕謹照呂氏春秋精諭篇原文改：海上之人有好蜻者，每朝居海上，從蜻遊蜻之至者數百。

𧌙：《玉篇》彌民切。蟲也。

蜼：《唐韻》《集韻》《韻會》𠀤以醉切，音𧸽。《爾雅·釋獸》蜼卬鼻而長尾。《註》似獮猴而大。《山海經》鬲山，其獸多犀象熊羆，多猿蜼。《註》蜼似猴，鼻向上，尾四五尺，頭有岐，蒼黃色，雨則自懸樹，以尾塞鼻孔，或以兩指塞之。《司馬相如·上林賦》蜼玃飛𤢹。又《廣韻》力軌切，音壘。蜼彝。《周禮·春官》祼用虎彝蜼彝。又《正韻》呼對切，音誨。《韻會》余救切，音狖。義𠀤同。

𧌚：《玉篇》呼鈴切。乗飛貌。

蜽：《唐韻》《正韻》良獎切《集韻》里養切，𠀤音兩。《玉篇》蛧蜽。詳蛧字註。

蜾：《唐韻》《韻會》《正韻》𠀤古火切，音果。《詩·小雅》螟蛉有子，蜾臝負之。《傳》蜾臝，蒲盧也。《陸璣疏》似蜂而小腰，取桑蟲負之于木空中，七日而化爲其子。《揚子·法言》螟蛉之子殪而逢蜾臝，祝之曰：類我、類我。久則肖之。又《集韻》古禾切，音戈。義同。又《類篇》魯果切，音裸。蟲名。螔蝓也。與蠃通。《說文》作𧒘。或从果。

䗉：《集韻》蚩良切，音昌。《類篇》小蠃也。

蜿：《集韻》《韻會》烏丸切《正韻》烏歡切，𠀤音剜。蟠蜿，龍蛇動也。又《唐韻》《韻會》𠀤於袁切，音鴛。蜿蜿，龍狀也。《張衡·西京賦》海鱗變而成龍，狀蜿蜿以蝹蝹。又虎行貌。《楚辭·大招》虎豹蜿只。又蜿蜒，蛇行也。《焦氏·易林》蛇行蜿蜒，不能上阪。又通冤。《前漢·揚雄傳》颺翠旗之冤延。又《正韻》於阮切，音苑。蜿蟮，蚯蚓。《博雅》蜿蟺，引無也。《玉篇》一作䖤。

䗊：《集韻》吐濫切，音倓。《類篇》蚒䗊，獸吐舌貌。本从舌。《王延壽·魯靈光殿賦》𤣥熊舑䗊以齗齗。考證：〔《王逸魯靈光殿賦》〕謹照原文王逸改王延壽。

蝀：《唐韻》德紅切，音東。螮蝀，詳螮字註。又《韻會》覩動切，音董。《正韻》多貢切，音凍。義𠀤同。

蝁：《唐韻》烏各切《韻會》遏鄂切《正韻》遏各切，𠀤音惡。《說文》虺屬。《爾雅·釋蟲》镻，蝁。《註》大眼最有毒，今淮南人呼蝁子。又《唐韻古音》烏路切，音堊。義同。

蝂：《唐韻》布綰切《韻會》《正韻》補綰切，𠀤音板。蝜蝂，蟲名。《玉篇》本作版。《爾雅·釋蟲》傅，負版。《註》未詳。柳宗元有《蝜蝂傳》。詳蝜字註。

蝃：《唐韻》同螮。《詩·衞風》蝃蝀在東，莫之敢指。又職悅切，音拙。蜘蛛也。《爾雅·䵹鼄註》江東呼蝃蝥。又《集韻》都括切，音掇。義同。

蝄：《玉篇》武兩切。同蛧。

𧌛：《集韻》扶缶切，音負。與𧌓同。

𧌜：《正韻》資良切，音將。《直音》同螿。詳螿字註。

𧌝：《說文長箋》徒冬切，音彤。赤色也。从赤，蟲省聲。

𧌞：《本草》音祁。𧓃，一名蛜𧌴。

𧌟：《篇海類編》與蚪同。

𧌠：《篇海類編》同螵。

𧌡：《字彙補》同虱。《王充·論衡》䗢𧌡閩䖟皆食之。

𧌢：《直音》音崇。蟲名。

𧌣：《直音》音耳。小蟲。

𧌤：《字彙補》與蜭同。

𧌥：《字彙補》先擊切，音錫。蜥蜴也。

𧌦：《字彙補》與䖟同。詳䖟字註。○按卽䖟字譌文。

𧌧：《字彙補》呼古切，音虎。似大蛇。

𧌨：《字彙補》與蜥同。《王逸·九思》斥𧌨蜴兮進龜龍。見《楚辭章句》。

𧌩：《字彙補》蠶字省文。詳蠶字註。

𧌪：《玉篇》同蛬。《集韻》作𧋯，古勇切，音拱。

𧌫：《說文解字》籀文虹字。从𦥔。𦥔，電也。

𧌬：《篇海》力約切，音略。渠𧐑，當作渠𧌬。

蝅：《韻學集成》蠶亦作蝅。

𧌭：《海篇》同螔。

蝌：《唐韻》《集韻》《韻會》𠀤苦禾切，音科。蝌蚪。本作科。《爾雅·釋魚》科斗，活東。《疏》蝦蟇子。此蟲一名科斗，一名活東，頭圓大而尾細，古文似之，故孔安國皆云科斗文字是也。《本草》一名懸針，一名水仙子。《李時珍曰》蝌蚪，狀如河豚，頭圓，身上靑黑色，始出有尾無足，稍大則足生尾脫，治疥瘡，又可染鬚髮。《爾雅翼》月大盡生前兩足，月小盡生後兩足。

𧍒：《集韻》《韻會》《正韻》𠀤尺兗切，音舛。《類篇》蠉𧍒，動蟲。一曰無足蟲。或作耑。《莊子·胠篋篇》耑耎之蟲，肖翹之物，莫不失其性。《註》耑或作𧍒。又楚委切。蟲動貌。

䗋：《集韻》迷浮切，音謀。蝤䗋也。或作蛑。

𧍓：《唐韻》《玉篇》同蟀。《說文》作𧍓。詳蟀字註。

蝍：《唐韻》子力切《集韻》節力切，𠀤音卽。蝍蛆，蜈蚣也。詳蛆字註。又蝍𧑙。《博雅》蝍𧑙，尺蠖也。又蝍蛉。《博雅》蝍蛉，倉螘也。又《廣韻》資悉切，音喞。飛蟲名。

蝎：《唐韻》胡葛切《集韻》何葛切，𠀤音褐。《說文》蝤蠐也。《爾雅·釋蟲》蝤蠐，蝎。《又》蝎，蛣𧌑。《註》木中蠹蟲。《又》蝎，桑蠹。《註》卽蛣𧌑。《嵆康·荅難養生論》蝎盛則木朽。《曹植·藉田論》封人有以輕鑿修鉤去樹之蝎者，曰：不識天下亦有蝎乎。曰：三苗、共工，非堯之蝎與。《劉勰·新論》身之有慾，如樹之有蝎。《揚子·方言》蝎，噬逮也，東齊曰蝎，北燕曰噬逮。又餅名。《釋名·釋飮食》餅名有蝎餅。又《集韻》胡公切，音洪。籀文虹字。考證：〔《爾雅·釋蟲》蝎，蛣䖦。《註》木中蟲。《又》蝎，桑蠹。《註》卽蛣䖦。〕謹照原文兩蛣䖦𠀤改蛣𧌑。木中下增蠹字。〔《揚子·方言》蝎，噬逮也，東齊曰蝎，北燕曰噬逮。〕謹按此係釋訓詁與上下文釋蟲名者不類，謹將此段移置下文如樹之有蝎下，加又字以别之。又按方言原文北燕曰噬爲句，逮通語也爲句不連讀。今省逮字。〔《嵆康·客難養生論》〕謹照原文客改荅。

蝏：《集韻》唐丁切，音亭。䗒蝏。詳䗒字註。又蜻蝏。《本草》一名蜻蛉。詳蜻字註。

𧍔：《集韻》伊消切，音腰。靑𧍔。《玉篇》毒蛇名。

蝐：《集韻》莫佩切，音妹。與瑁同。《類篇》瑇瑁，龜屬。或从虫。又莫代切，音䆀。義同。

蝑：《唐韻》相居切《集韻》《韻會》《正韻》新於切，𠀤音胥。《說文》蜙蝑也。《爾雅·釋蟲》蜤螽，蜙蝑。《揚子·方言》舂黍謂之蜙蝑。互詳蜙、蚗二字註。又《集韻》寫與切，音湑。象呂切，音敘。義𠀤同。又《廣韻》司夜切，音卸。鹽藏蟹。《集韻》或作𧌊𧌖𧌋。

蝒：《唐韻》武緣切《集韻》彌延切，𠀤音綿。《說文》馬蜩。或作𧏈。《類篇》又作𧍹。

𧍕：《唐韻》其虐切《集韻》極虐切，𠀤音噱。《說文》渠𧍕蜋，一曰天社蟲。又《類篇》乞約切，音郤。蟲名，天甲也。

蝓：《唐韻》羊朱切《集韻》容朱切，𠀤音兪。《說文》螔蝓也。《爾雅·釋魚》蚹蠃，螔蝓。《註》卽蝸牛也。《儀禮·土冠禮註》蠃醢，螔蝓醢。又《揚子·方言》蜘蛛謂之螔蝓。又《類篇》夷周切，音猶。義同。或作𧍳。考證：〔《爾雅·釋蟲》蚹蠃，螔蝓。〕謹照原書釋蟲改釋魚。

蝔：《唐韻》古諧切《集韻》居諧切，𠀤音皆。《類篇》蟲名，猥狗也。淮南呼爲雨母。《廣韻》《淮南子》曰：蝔知雨至。蝔蟲大如筆管，長三寸，代謂之猥狗，知天雨，則於草木下藏其身。又戸皆切，音諧。義同。

𧍖：《集韻》所景切，音省。蟲也。

蝕：《唐韻》乗力切《集韻》《韻會》實職切，𠀤音食。《廣韻》敗創也。《玉篇》日月蝕也。《釋名》日月虧曰蝕，稍小侵虧如蟲食草木之葉。《漢書·韋昭註》虧敗曰蝕。《晉書·天文志》十煇，五曰闇，謂日月蝕。或曰脫光也。《春秋》本作食。又《韻會》凡物侵蠹皆曰蝕。又《集韻》六直切，音力。谷名，在杜南。《前漢·高帝紀》從杜南入蝕中。《李奇註》蝕音力。《如淳曰》蝕，入漢中道川谷名。又盧東切，音籠。與豅同。詳豅字註。或作𧐂。

䗌：《集韻》桑經切，音星。《類篇》䗌蜓，蟲名。《正字通》蜻蛉，俗讀星廷，因譌作䗌字，聲義𠀤非。

蝖：《集韻》許元切，音萱。《玉篇》蠀螬也。《揚子·方言》蠀螬，或謂之蝖𧏚。《郭註》亦呼當齊，或呼地蠶，或呼蟦蝖。《韓詩·外傳》蝖飛蠕動，各樂其性。

蝗：《唐韻》《集韻》《韻會》《正韻》𠀤胡光切，音黃。《說文》螽也。《陸佃云》蝗字从皇，今其首腹背皆有王字。《禮·月令》蟲蝗爲災。《前漢·文帝紀》旱，蝗。《師古註》蝗卽螽也，食苗爲災，今俗呼爲簸鍾。《後漢·五行志》蝗蟲貪苛之所致也。《吳志·趙達傳》少從單甫受學，治九宮一算之術，至計飛蝗，射隱伏，無不中效。又《唐韻古音》戸盲切，音橫。《演春秋繁露》云：徽州稻苦蟲害，俗呼橫蟲。又《韻會》戸孟切，橫去聲。義同。

蝘：《唐韻》《集韻》𠀤於殄切，音偃。《詩·大雅》如蜩如螗。《傳》螗，蝘也。《疏》蟬屬也。草木疏云：一名蛁蟟，靑徐謂之螇螰，楚人謂之蟪蛄，秦燕謂之蛥蚗，或名之蜓蚞。郭云：俗呼爲胡蟬，江南謂之螗蛦，互詳蜩、蟬二字註。又蝘蜓。《爾雅·釋魚》蜥蜴，蝘蜓。《揚雄·解嘲》執蝘蜓而嘲龜龍，不亦病乎。《註》說文曰：在壁曰蝘蜓，在草曰蜥蜴。《古今注》蝘蜓一名龍子，一曰守宮，一曰蛇醫，大者長三尺，其色黑紺者善螫人。一名黑螈，一名綠螈也。《廣韻》《博物志》：蝘蜓卽守宮，以器養之，食以朱砂，體盡赤，重七斤，擣萬杵，以㸃女人體，終身不滅。淫則㸃滅，故號守宮。漢武試之，驗。互見蜥字註。又《集韻》隱幰切，音匽。義同。或作𧓱。考證：〔《爾雅·釋蟲》蜥蜴，蝘蜓。〕謹照原書釋蟲改釋魚。

𧍗：《篇海》同蠚。《楚辭·天問註》蠭蟻，有𧍗毒之蟲。《集韻》作𧍷。詳蠚字註。

蝙：《唐韻》布𤣥切《集韻》《韻會》𤰞眠切，𠀤音邊。《說文》蝙蝠也。《爾雅·釋鳥》蝙蝠，服翼。《註》齊人呼爲蟙䘃，或謂之仙鼠。《揚子·方言》自關而東，蝙蝠謂之服翼，或謂之飛鼠，或謂之老鼠，或謂之𠨧鼠。《李白詩序》荆州淸溪有乳穴，穴中玉泉交流，有蝙蝠千歲，體白如銀。《焦氏·易林》蝙蝠夜藏，不敢晝行。《韓愈詩》山石犖确行徑微，黃昬到寺蝙蝠飛。又《集韻》蒲眠切，音胼。《類篇》魚名。

𧍘：《唐韻》於虯切，音幽。《玉篇》𧍘，虯龍貌。《司馬相如·大人賦》驂赤螭靑虯之𧍘蟉蜿蜒。又《集韻》於糾切，音黝。義同。又通蚴。《博雅》蚴蛻，或作𧍘蛻。詳蚴字註。

蝚：《唐韻》如由切《集韻》而由切，𠀤音柔。蟲名。《爾雅·釋蟲》蝚，蛖螻。《註》蛖螻，螻蛄類。《又》蛭蝚至掌。《註》未詳。又蝚蠕，國名。《晉書·馮跋載記》蝚蠕勇斛律遣使求跋女，跋許之。又《集韻》奴刀切，音峱。與獶、猱同。貪獸也。《前漢·司馬相如傳》蛭蜩玃蝚。《師古註》今所爲戎皮，爲案褥者也。考證：〔《爾雅·釋蟲》蝚，蠬螻。《註》蠬螻，螻蛄類。〕謹照原文兩蠬字𠀤改蛖。

𧍙：《唐韻》防鋄切《韻會》父鋄切，𠀤音范。《博雅》蜂也。本作范。《禮·檀弓》范則冠而蟬有緌。詳范字註。

蝛：《唐韻》《韻會》𠀤於非切，音威。蛜蝛。詳蛜字註。

𧍚：《篇海》與蛔同。

蝜：《集韻》扶缶切，音婦。𧑓蝜，蟲名。又《玉篇》蝜𧉩蟲，大如蜆，有毒。又《柳宗元·蝜蝂傳》蝜蝂者，善負小蟲也。行遇物輒取，卬其首負之，雖困劇不止。

蝝：《唐韻》與專切《集韻》余專切，𠀤音沿。《爾雅·釋蟲》蝝，蝮蜪。《註》蝗子未有翅者。《春秋·宣十三年》冬蝝生。《註》以冬生，過寒而死，故不成螽。《劉歆云》蚍蜉子也。《說苑》蠹蝝仆柱梁。又《集韻》兪絹切，緣去聲。義同。又馨兗切，音䁵。同蠉。井中小蟲。

䗍：《集韻》同蠡。又《類篇》蕃夷聚落謂之𤑺䗍。

𧍛：《玉篇》同蛹。

䗎：《集韻》因蓮切，音烟。《類篇》蟲名。

𧍜：《唐韻》渠追切，音葵。蟲名。

𧍝：《篇海》同蝭。

蝞：《唐韻》《集韻》𠀤明祕切，音媚。《廣韻》蝞似蝦，寄生龜殻中，食之益人顏色。《郭璞·江賦》蜦䗚鱟蝞。《註》蝞，食之顏色有愛媚。《唐書·廢后王氏傳》武才人誣后與母挾蝞道蠱上，帝信之，下詔廢后。

䗏：《唐韻》所鳩切《集韻》疎鳩切，𠀤音搜。《玉篇》蛷䗏，蟲名。亦名蠷䗏。《博雅》蛷䗏，𧐙蛷也。又《酉陽雜俎》古蠼䗏，短狐，踏影蠱，皆中人影爲害。

𧍞：《唐韻》同𧊜。

蝟：《唐韻》《集韻》《韻會》𠀤于貴切，音胃。《玉篇》蟲也，似豪豬而小。《韻會》通作彙。《爾雅·釋獸》彙，毛剌。《註》卽蝟也。《陸佃云》可治胃疾。《炙轂子》刺端分兩岐者蝟，如棘針者䖶。蝟似鼠，性獰鈍，物少犯近，則毛刺攢起如矢。《前漢·賈誼傳》反者如蝟毛而起。《史記·龜筴傳》蝟辱于鵲。《註》《續博物志》云：蝟能跳入虎耳，見鵲便自仰腹受啄。《焦贛·易林》虎饑欲食，見蝟而伏。《西京雜記》元封二年大寒，牛馬皆踡蹜如蝟。又山名。《華陽國志》滇池有白蝟山，山無石，惟有蝟也。或作猬。《張衡·東京賦》攎狒猬。《集韻》亦作𧳪。

蝠：《唐韻》《集韻》《韻會》《正韻》𠀤方六切，音福。《爾雅·釋鳥》蝙蝠，服翼。詳蝙字註。又與蝮通。《後漢·崔琦傳·外戚箴》蝠蛇其心，縱毒不辜。《註》卽蝎蝠也。又《唐韻古音》方墨切。《陳思王·蝙蝠賦》吁何姦氣，生兹蝙蝠。形殊性詭，每變常式。行不由足，飛不假翼。

䗐：《唐韻》式支切《集韻》商支切，𠀤音施。《爾雅·釋蟲》蛄䗐，强䖹。詳䖹字註。又《集韻》施智切，音翅。羊至切，音肄。義𠀤同。

蝡：《唐韻》而兗切《韻會》《正韻》乳兗切，𠀤音輭。《說文》動也。《淮南子·原道訓》蠉飛蝡動。《前漢·匈奴傳》跂行、喙息、蝡動之類，莫不就安利，避危殆。《馬融·廣成頌》蝡蝡蟫蟫。又蝡蛇。《山海經》南海之內，黑水、靑水之閒有赤蛇在木上，名曰蝡蛇，木食。又《集韻》乳尹切，音𠷀。義同。或作蠕、𧔀。

蝢：《集韻》奚結切，音纈。《類篇》肹蝢，國名，月支也。

蝣：《唐韻》以周切《韻會》夷周切，𠀤音由。蜉蝣。詳蜉字註。又《集韻》力求切，音流。義同。亦作䖻。又與蝤通。詳下蝤字註。

蝤：《唐韻》自秋切《集韻》字秋切《韻會》《正韻》慈秋切，𠀤音遒。《說文》蝤蠐也。《爾雅·釋蟲》蝤蠐，蝎。《註》在木中。《疏》《方言》云：關東謂之蝤蠐，梁、益之閒謂之蝎。其在木中者白而長，故詩人以比婦人之頸。《詩·衞風》領如蝤蠐。《埤雅》蝤蠐之體有豐潔且白者，《七辨》曰：蝤蠐之領，阿那宜顧，是也。又《廣韻》卽由切，音啾。蝤蛑，似蟹而大，生海邊。又《集韻》夷周切，音由。與蝣通。《前漢·王褒傳》蜉蝤出以隂。《孟康註》蜉蝤，渠略也。《師古註》蜉蝤，甲蟲也，好叢聚而生。又《韻會》蝤蛑之蝤。亦音由。

蝥：《唐韻》莫浮切，音謀。食穀蟲。《說文》本又作蟊。食草根者，吏冒取民財則生。《詩·小雅》及其蝥賊。《傳》食根曰蝥，食節曰賊。《左傳·成十三年》帥我蝥賊。又蝥弧，旗名。《左傳·隱十一年》潁考叔取鄭伯之旗，蝥弧以先登。又《集韻》《韻會》𠀤謨交切，音茅。螌蝥。詳螌字註。又《廣韻》亡遇切，音務。蠡名。亦作𧐙。又武夫切，音無。《爾雅·釋蟲》䵹鼄，鼄蝥。詳蛛字註。或作𧍟。

𧍟：《集韻》同蝥。註詳蝥字。

𧍠：《集韻》昨結切，音截。《類篇》小蟲名。海葅有𧍠𧌊。或省作𧉰。

𧍡：《類篇》同蠈。

蝦：《唐韻》胡加切《集韻》《韻會》《正韻》何加切，𠀤音遐。《說文》蝦蟆也。《史記·龜筴傳》月爲𠛬而相佐，見食于蝦蟆。《前漢·武帝紀》元鼎五年秋，鼃蝦蟆鬭。《酉陽雜俎》蝦蟆無腸。又蝦蟆護，鳥名。《酉陽雜俎》南山下有鳥，名蝦蟆護，多在田中，頭有冠，色蒼足赤，形似鷺。又車名。《南史·殷琰傳》前右軍杜叔寶等𠀤勸琰同逆，帝遣劉勔西討之，作大蝦蟆車，載土，牛皮蒙之，推以塞塹。又蝦蛤，獸名。《司馬相如·上林賦》格蝦蛤。見蛤字註。又《集韻》虛加切，音鰕。蟲名。又《篇海》與鰕通。《爾雅翼》蝦多鬚，善游而好躍。今閩中五色蝦，長尺餘，具五色。梅蝦，梅雨時有之。蘆蝦，靑色，相傳蘆葦所變。泥蝦，稻花變成，多在泥田中。又蝦姑，狀如蜈蚣，一名管蝦。《洞冥記》有丹蝦，長十丈，鬚長八尺，其鼻如鋸。《張衡·南都賦》駮蝦委蛇。考證：〔《張衡·南都賦》蛟蝦委蛇。〕謹照原文蛟改駮。

䗑：《類篇》同𧐔。

䗒：《集韻》蒲幸切，音並。《類篇》水蟲名，似蛤。《本草》䗒蝏，馬刀別名。見蜌字註。

蝧：《集韻》於驚切，音英。《類篇》蜂屬。

蝨：《唐韻》所櫛切《集韻》《韻會》《正韻》色櫛切，𠀤音瑟。《說文》齧人蟲也。《抱朴子·塞難》蝨生於我，而我非蝨父母，蝨非我子孫。《淮南子·說林訓》大廈旣成，燕雀相賀。湯沐旣具，蟣蝨相弔。《前漢·項籍傳》搏牛之蝱，不可以破蝨。又沙蝨。《博雅》沙蝨，𧍲𧐗也。《本草》所在皆有之，雨後人晨昏踐沙，必著人，如毛髮，刺人便入皮裏。又牛蝨，在牛身上。又豕蝨。《莊子·徐無鬼》濡需者，豕蝨是也。又狗蝨。《韓愈詩》靈麻撮狗蝨。《註》靈麻，今胡麻，狀如狗蝨。《本草》云：一名狗蝨。《集韻》亦作𧋜。《干祿字書》俗作虱。《六書正譌》从䖵，从卂。卂卽迅字，疾也。蝨行疾，會意。俗作虱，非。

𧍢：《唐韻》以淺切，音演。螾𧍢，蟲。見蝸字註。又《集韻》夷然切，音延。與蜒通。

蝩：《唐韻》直容切《集韻》《韻會》傳容切，𠀤重平聲。《玉篇》蠶晚生者。《韻會》《周禮》謂之原蠶。又《集韻》諸容切，音鐘。蝗也。或作𧑆。

蝪：《唐韻》吐郞切，音湯。《爾雅·釋蟲》王蛈，蝪。《註》卽螲蟷。詳螲字註。又《集韻》徒郞切，音唐。義同。

蝫：《直音》同蠩。《集韻》作鯺。

蝬：《唐韻》子紅切《集韻》祖叢切，𠀤音葼。《玉篇》三蝬，蛤屬。《郭璞·江賦》三蝬𧉈江。《註》《臨海水土物志》曰：三蝬，似蛤。

蝭：《唐韻》杜奚切《集韻》田黎切，𠀤音題。蝭蟧，蟪蛄也。《大戴禮》蟬也者，蝭𧔉也。《揚子·方言》蛥蚗，自關而東謂之虭蟧。或謂之蝭蟧。又《集韻》都黎切，音低。丁計切，音帝。義𠀤同。又《類篇》常支切。與芪同。《爾雅註》蝭母，藥草，知母也。又蝭蛙，鳥名。見蛙字註。或作𧋘、蛦。

蝮：《唐韻》芳福切《集韻》《韻會》《正韻》芳六切，𠀤音覆。《說文》虫也。《爾雅·釋魚》蝮虺，博三寸，首大如擘。《註》身廣三寸，頭大如人擘指，此自一種蛇，名爲蝮虺。《楚辭·招魂》蝮蛇蓁蓁。《註》蝮，大蛇也。《前漢·田儋傳》蝮蠚手則斬手，蠚足則斬足。《師古註》蝮出南方。《博物志》蝮蛇，秋月毒甚，無所蜇螫，齧草木以泄其氣，草木卽死。人樵採爲草木所傷刺者，亦殺人。《本草》蝮蛇，形不長，頭扁口尖，身赤文斑，亦有靑黑色者。人犯之，頭足貼著。《韓愈詩》蝮蛇生子時，坼裂腸無肝。又《爾雅·釋蟲》蝝，蝮蜪。《註》蝗子未有翅者。又蝮蜟，蟬未蛻者。見《論衡》。又姓。《通志·氏族略》唐乾封元年，攺武惟良爲蝮氏。又《集韻》房六切，音伏。義同。又蝮蜪之蝮亦音匐，鼻墨切。

𧍣：《篇海》同蠆。

𧍤：《篇海》同蛓。○按《集韻》作蟌。

𧍥：《玉篇》音逶。水𧍥也。

𧍦：《字彙》他典切，音腆。《正字通》蜸蚕爲蚓別名。《爾雅》本作蚕，非。从必作𧍦。

𧍧：《唐韻》許咸切《集韻》虛咸切，𠀤音醶。《本草》𧍧䗯，一名生䗯，又名𧍧蛤。《𨻰藏器曰》生東海，似蛤而扁，有毛。或作螊。

蝯：《唐韻》雨元切《集韻》于元切，𠀤音袁。《說文》禺屬。《廣韻》蝯猴五百歲化爲玃。《爾雅·釋獸》猱蝯善援。《前漢·江都王建傳》繇王閩疾，遺建荃、葛、珠璣、犀甲、翠羽、蝯熊奇獸。《玉篇》或作猨。《說文·徐鉉註》蝯，別作猨，非。○按《長箋》言：攀援如蟲，故入虫部，然書冊所載，或从虫，或从犭，不可偏廢，今但載《爾雅》《漢書》二條，餘从犭者，別詳犬部。

蝰：《唐韻》苦圭切《集韻》傾畦切，𠀤音奎。蟲名。蠶蛹也。又《博雅》虺蝰也。《本草》靑蝰，卽竹根蛇。

𧍨：《正字通》䖭字之譌。

蝱：《唐韻》武庚切《集韻》眉耕切《正韻》眉庚切，𠀤音盲。《說文》齧人蟲。《爾雅翼》大曰蝱，小曰䗽。《莊子·天下篇》由天地之道，觀惠施之能，其猶一蚊一蝱之勞也。《前漢·中山靖王傳》明月曜夜，蚊蝱宵見。《淮南子·說山訓》蝱散積血。又黃蝱。《管子·地員篇》其山之旁，有彼黃蝱。又浦蝱。《本草》靑蚨，一名蒲蝱。又鹿蝱。秋閒蝱大小集牛馬尾，尾至重不能掉，亦名牛蝱。又木蝱，從木葉中出，綠色如小蟬。又飛蝱，箭名。《揚子·方言》箭之三鐮，長尺六者，謂之飛蝱。《潘岳·閒居賦》激矢蝱飛。又鳥名。《博物志》崇丘山有鳥，一足一翼，相得而飛，名曰蝱，見則吉良，乗之壽千歲。又山名。《山海經》大荒之中有蝱山。又與莔通，貝母也。《詩·衞風》陟彼阿丘，言采其蝱。《疏》其葉如括樓而細小，其子在根下，如芋子正白。又《唐韻古音》武郞切，音邙。《焦氏·易林》去如奔蝱，害不能傷。或作虻、䖟。

𧍩：《唐韻》古屑切《集韻》吉屑切，𠀤音結。蠸𧍩，蟲名，一曰蝗屬。

蝲：《唐韻》盧達切，音辣。蝲蟽，蟲名。

𧍪：《唐韻》遇俱切《集韻》元俱切，𠀤音愚。《博雅》蟱𧍪，魚伯，靑蚨也。又名𧑒𧍪。《酉陽雜俎》𧑒𧍪，形如蟬，其子如蝦，著草葉。得其子則母飛來就之。煎食，辛而美。又《集韻》魚容切，音顒。義同。

蝳：《集韻》《韻會》𠀤徒沃切，音毒。蝳蜍，今之蜘蛛。《爾雅疏》《方言》云：鼄蝥，北燕、朝鮮洌水之閒謂之蝳蜍。又待戴切。與瑇同。詳玉部。

𧍫：《集韻》于貴切，音胃。蛒𧍫，蟲名。《篇海》本作絡緯，聲相似也。後改虫旁，與𧐔蠷皆非《蒼頡》本文。

𧍬：《玉篇》烏合切。蟲名。

𧍭：《唐韻》疾緣切，音泉。貝也，本作泉。《爾雅·釋魚》餘泉白，黃文。《註》以白爲質，黃爲文點。

𧍮：《唐韻》古迥切《集韻》畎迥切，𠀤音炅。《玉篇》𧍮𧑗，似蛙而小，觸之腹脹。一名胮肛。

𧍯：《玉篇》房中切，蟲窟也。

䗓：《唐韻》倉紅切《集韻》麤叢切，𠀤音悤。蜻蜓也。《淮南子·齊俗訓》蝦蟆爲鶉，水蠆爲䗓。詳前蜻蛉註。

蝴：《正字通》洪吾切，音胡。蝴蝶，本作胡。詳蝶字註。

蝵：《篇海》七由切，音秋。𧊒蝵，蜘蛛也。《集韻》同蟗。或作蠤。

𧍰：《集韻》良中切，音隆。蟲名，或从隆。

𧍱：《正字通》螲字之譌。

蝶：《唐韻》徒協切《韻會》達協切，𠀤音牒。《說文》本作蜨，蛺蜨也。俗作蝶。《玉篇》蝴蝶。《莊子·至樂篇》烏足之根爲蠐螬，其葉爲蝴蝶。又《齊物論》莊周夢爲蝴蝶。《古今注》蛺蝶，一名野蛾，一名風蝶，江東呼爲捷末。其大者名爲鳳子，亦名鳳車，名鬼車，生江南柑橘園中。又紺蝶，遼東人呼爲紺幡，一曰童幡，一曰天雞。《爾雅翼》今菜中靑蟲，當春時緣行屋壁或草木上，以絲自圍，一夕視之有圭角，六七日其背罅裂，蛻爲蝶出矣。滕王圖畫蛺蝶，有江夏斑、大海眼、小海眼、村裏來，菜花子之目。《北史·魏收傳》收輕薄，時人號曰驚蛺蝶。《詩話總龜》謝逸有蝶詩三百首，人呼爲謝蝴蝶。又《廣韻》他協切，音帖。蝶蹋，蟲名。

蝷：《唐韻》郞擊切，音歷。《爾雅·釋蟲》蟿螽螇蝷。亦作蚸。詳蚸字註。又《集韻》先的切，音錫。同蜥。見蜥字註。

𧍲：《唐韻》房連切《集韻》毗連切，𠀤音㛹。《博雅》沙蝨，𧍲𧐗也。《玉篇》一作𧍻。

䗔：《唐韻》戸鉤切《集韻》胡溝切，𠀤音侯。《玉篇》螔䗔。《揚子·方言》守宮，東齊海岱謂之螔䗔。又《類篇》下遘切，音𠋫。水蟲，似龍，出南海。

蝸：《唐韻》《韻會》《正韻》𠀤古華切，音瓜。《說文》蝸蠃也。《爾雅·釋魚》蚹蠃，螔蝓。《註》卽蝸牛也。《疏》按《本草》陶註云：生山中及人家，頭形似蛣蝓，但背負殻爾。《古今注》蝸牛，陵螺也。殻如小螺，熱則自懸葉下。野人結圓舍如蝸牛之殻，故曰蝸舍，蝸殻宛轉有文章。《莊子·則陽篇》有國于蝸牛之左角者曰觸氏，有國于蝸牛之右角者曰蠻氏。《郭璞·江賦》鸚螺𧐗蝸。又《韻會》公蛙切，音騧。與媧通。《禮·明堂位》女蝸之笙簧。又古禾切，音戈。《莊子》郭象註讀戈。考證：〔《爾雅·釋蟲》蚹蠃，螔蝓。〕謹照原書釋蟲改釋魚。

𧍳：《正字通》俗𧊠字。

𧍴：《篇海》音練。赤𧍴，蛇名。《類篇》作𧐖。《正字通》按《本草》赤楝蛇，从木，非从虫。

蝹：《唐韻》於倫切《集韻》紆倫切，𠀤音贇。蝹蝹，龍貌。《張衡·西京賦》海鱗變而成龍狀，蜿蜿以蝹蝹。《韓愈詩》山磨電奕奕，水淬龍蝹蝹。又行貌。《郭璞·江賦》神蜧蝹蜦以沉游。又《集韻》縈緣切，音娟。《玉篇》於云切，音氳。義𠀤同。又《廣韻》烏皓切，音襖。蟲名，如猿，常地下食人腦。《述異記》秦繆公時，陳倉人掘地得物，若羊非羊，若豬非豬。二童子曰：此名蝹，以松柏穿其首則死。

𧍵：《集韻》洪孤切，音胡。蜂屬。

𧍶：《集韻》劣戌切，音律。蟲名。或省作𧊐。

𧍷：《集韻》黑各切，音郝。同𧊝。又敕略切，音踔。蟲毒。一曰痛也。又呼酷切，音熇。詳蠚、𧍗二字註。

𧍸：《集韻》之戎切，音終。與螽同。

𧍹：《類篇》彌延切。同蝒。

𧍺：《玉篇》籀文虹字。

𧍻：《玉篇》婢沿切，同𧍲。

𧍼：《類篇》力孽切。與蛚同。

𧍽：《玉篇》同蟻。

𧍾：《篇海》音秋。與𧏋同。

𧍿：《篇海》徒典切，同蜓。蝘𧍿。詳蜓字註。

𧎀：《類篇》先的切，音錫。與蜥同。《博雅》蠪，𧎀蜴也。又《字彙補》作𧌨。《王逸·九思》斥𧌨蜴兮進龜龍。

𧎁：《直音》同蚧。

䗕：《海篇》同蜿。

𧎂：《字義總略》同蝦。

𧎃：《字彙補》七醉切，音翠。蟲名。

蝺：《字彙補》果羽切，音齲。好貌。《呂氏春秋》惠子之言蝺焉，美無所用。又音禹。《宋玉·登徒子好色賦》旁行蝺僂。

𧎄：《篇海類編》莫侯切，音謀。䖦蟱，蟲名，卽蜘蛛也。又音茂。蟲名，蛷𧎛也。又音霧。與蝥同。◎按卽蝥字之譌。

螂：《篇海》同蜋。

螃：《唐韻》步光切，音旁。螃蟹，本只名蟹，俗加螃字。又《集韻》螃蜞，蟹屬。又《廣韻》北朗切，音牓。陸居蝦蟆也。又《集韻》悲萌切，音綳。補曠切，音謗。蒲浪切，音傍。義𠀤同。

螄：《唐韻》疏夷切《集韻》霜夷切，𠀤音師。蟲名，螺也。《正韻》螺螄。

𧎡：《集韻》居雄切，音弓。守𧎡，蟲名。本作宮。詳蜥字註。

螅：《直音》同蛓。又與蟋同。《逸周書·時訓解》小暑之日又五日，螅蟀居壁。

螆：《唐韻》同蛓。

𧎢：《唐韻》徒得切《韻會》《正韻》敵得切，𠀤音特。食苗葉蟲。《集韻》本作蟘，亦作螣、𧈩。

𧎣：《集韻》如容切，音茸。《類篇》蟲行貌。

螇：《唐韻》胡雞切《集韻》絃雞切，𠀤音奚。《說文》螇螰，蛁蟟也。《鹽鐵論》諸生獨不見季夏之螇乎，音聲入耳，秋風而聲無。互見蛄、蟬二字註。又螇蚸，見蚸字註。又《廣韻》苦奚切《集韻》牽奚切，𠀤音谿。與𧕉、𧋉同。土蜂也。

螈：《集韻》愚袁切，音元。與蚖同。蠑螈，蛇醫。互見蠑、蚖二字註。又螈蠶。《埤雅》再蠶也。或曰蠶不交而生者，往往爲螈蠶。《淮南子·泰族訓》螈蠶，一歲再收，非不利也，然而王法禁之者，爲其殘桑也。本作原，或作𧔞𧕜𧉗𧏐。考證：〔《淮南子·泰俗訓》〕謹照原書俗改族。

螉：《唐韻》《正韻》烏紅切《集韻》烏公切，𠀤音翁。《玉篇》蠮螉，蟲名，細腰蜂也。《揚子·方言》蠭，燕、趙之閒謂之蠓螉，其小者謂之蠮螉。又蠮螉塞，地名。《晉書·慕容皝載記》皝率騎二萬，出蠮螉塞，長驅至于薊城。又螉䗥，牛馬皮中蟲也。《梁𥳑·文帝詩》控弦因鵲血，挽繮用牛螉。又《類篇》烏孔切，音蓊。義同。

𧎤：《集韻》蘇昆切，音孫。蟲名。《揚子·方言》蜻蛚，南楚謂之蚟𧎤。

䗗：《唐韻》古奚切《集韻》堅奚切，𠀤音雞。䗗，螢火也。《博雅》䗗，蛾也。又《玉篇》甘田切。義同。《字彙補》同䗗。䗗字从筓作。

𧎥：《唐韻》《集韻》𠀤式戰切，音扇。《說文》蠅醜𧎥，搖翼也。《爾雅》作扇。

𧎦：《篇海》渠容切，音蛩。蟋蟀也。又音恭。義同。

螊：《唐韻》力鹽切《集韻》離鹽切，𠀤音廉。《說文》海蟲，長寸而白，可食。互見𧑅字註。又《集韻》胡讒切，音函。義同。又虛咸切，音醶。同𧍧，蛤屬。

𧎧：《唐韻》《集韻》𠀤所六切，音縮。蝍𧎧，尺蠖也。亦作蠀𧎧。詳蠖字註。或作𧑙。

螋：《篇海》同䗏。

𧎨：《集韻》陳尼切，音墀。《類篇》蟲名，蛭也。《逸詩》佞人如𧎨。

螌：《集韻》逋還切，音班。《說文》螌蝥，毒蟲也。《博雅》螌蝥，晏靑也。《本草》一名斑貓，所在有之，長五六分，黃足斑文，鳥腹尖喙。《神農本草經》云：春食芫花爲芫靑，夏食葛花爲亭長，秋食豆花爲螌蝥，冬入地中爲地膽。又蒲官切，音槃。負螌，臭蟲。通作盤。

融：《唐韻》以戎切《集韻》《韻會》余中切《正韻》以中切，𠀤音瀜。《說文》炊氣上出也。《徐曰》鎔也，氣上融散也。又和也。《左傳·隱元年》其樂也融融。又長也。《爾雅疏》宋衞荆吳之閒曰融駿者，長大也。又明也。《詩·大雅》昭明有融。《註》融，明之盛者。又朗也。《左傳·昭五年》明夷之謙，明而未融。《註》融，朗也。《孔疏》融是大明，故爲朗也。又州名。《韻會》隋置融州，屬桂林郡。又《爾雅·釋丘》再成銳上爲融丘。《註》纖頂者。又《左傳註》東北曰融風。又祝融，神名。《禮·月令》其神祝融。《註》顓頊氏之子犂，爲火官。又姓。《通志·氏族略》祝融氏之後也。通作䑣。《後漢·張衡·思幸賦》展曳曳以䑣䑣。《集韻》籀作𧖓。

螎：《正字通》同融。

螏：《集韻》昨悉切，音疾。螏䖿，蟲名。《玉篇》本作蒺。《爾雅·釋蟲》蒺藜，蝍蛆。《註》似蝗而大腹長角，能食蛇腦。《類篇》或作𧎿。

䗘：《唐韻》古盍切《集韻》谷盍切，𠀤音嗑。《類篇》䗘𧌏，蟲名，蛘也。又《集韻》黑盍切，音𣣹。義同。

螐：《集韻》汪胡切，音烏。螐蠋，蟲名，通作烏。《爾雅·釋蟲》蚅，烏蠋。詳蚅字註。

螑：《集韻》輕幼切，音䠗。赳螑，龍申頸行貌。《史記·司馬相如傳·大人賦》沛艾赳螑。《漢書音義曰》赳螑，申頸低昂也。《張揖云》赳螑，𤰞跳也。又《類篇》火救切，音嗅。義同。

𧎩：《集韻》丘傑切，音朅。土𧎩，蟲名。《爾雅·土螽註》似蝗而小，今謂之土𧎩。又陟格切，音磔。義同。或作虴、䖳。

䗙：《集韻》河干切，音寒。與𧑚同。

𧎪：《集韻》陳尼切，音遲。與蚔同。《說文》籀从䖵。

𧎫：《唐韻》蘇果切，音鎖。《玉篇》𧎫蛣。詳蛣字註。

螒：《唐韻》侯旰切，音翰。《爾雅·釋蟲》螒，天雞。《註》小蟲，黑身赤頭。一名莎雞，一名樗雞。

𧎬：《字彙》敵德切，音特。食禾蟲。《正字通》俗𧎢字。

𧎭：《玉篇》以謝切。蟲名。

䗚：《唐韻》補各切，音博。䗚蟭，螳蜋卵也。《博雅》䗚蟭，螵蛸也。又《玉篇》蟹也。又《集韻》匹各切，音粕。義同。

𧎮：《集韻》《正韻》𠀤子皓切，音早。與蚤同。《說文》从䖵㕚。

䗛：《玉篇》音肅。蟲名。又音修。義同。

𧎯：《集韻》傾雪切，音缺。蛚𧎯，雷師。《類篇》或省作蚗。○按《楚辭》上至列缺。《張衡賦》列缺曄其照夜，皆作缺。《唐韻》《說文》諸書亦無𧎯字，《正字通》云：蚗字之譌。

𧎰：《唐韻》知演切，音展。《說文》蟲也。《說文》作𧖉。《集韻》作𧖏𧔡。

螓：《唐韻》匠鄰切《集韻》《韻會》《正韻》慈鄰切，𠀤音秦。蟲名，似蟬而小。一名蜻。蜻，𧉒也，頭方有文。《詩·衞風》螓首蛾眉。《傳》螓首，顙廣而方。《夢溪筆談》蟭蟟之小而綠色者，北人謂之螓。又《爾雅翼》大蠅曰胡螓。

𧎱：《玉篇》音巴。蟲名。

𧎲：《集韻》作木切，音鏃。《類篇》𧎲𧎲，蟲集貌。本作𧐞。

𧎳：《玉篇》先各切，音索。蟲名。

螔：《唐韻》弋支切《集韻》余支切，𠀤音移。蟲名。《爾雅·釋魚》蚹蠃，螔蝓。詳蝓字註。又《集韻》相支切，音斯。《揚子·方言》守宮在澤者，海岱之閒謂之螔䗔。《郭璞曰》似蜥蜴而大，有鱗，今通言蛇醫是也。

𧎴：《正字通》俗𧋍字。

螕：《唐韻》邊兮切《集韻》邊迷切，𠀤音𦳈。《說文》齧牛蟲也。《本草》牛蝨，一名牛螕。又與蚍通。《前漢·五行志》劉歆以爲蝝，螕𧖚之有翼者。孟康曰：螕𧖚，音蚍蜉。又《集韻》或作𧓎，通作螕。

螖：《唐韻》《集韻》《韻會》𠀤戸八切，音滑。《爾雅·釋魚》螖蠌，小者蟧。《疏》卽蟚螖也。詳蟚字註。《韓愈詩》水漉雜鱣螖。又《集韻》吉忽切，音骨。螺屬。考證：〔《爾雅·釋蟲》螖蠌，小者蟧。〕謹照原書釋蟲改釋魚。

𧎵：《字彙》音餼。蟲似蝟。

螗：《唐韻》《集韻》《韻會》《正韻》𠀤徒郞切，音唐。蜩螗，蟬也。《詩·大雅》如蜩如螗。詳蜩字註。《增韻》通作螳，非。

螘：《集韻》《韻會》𠀤語綺切，音艤。與蟻同。又疑豈切，音顗。義同。《玉篇》一作𧍽、𧑢。

螙：《唐韻》古文蠹字。《說文》蠹，或从木，象蟲在木中形。註見十八畫。

𧎶：《集韻》舉豈切，音幾。與蟣同。

螚：《唐韻》奴代切《集韻》乃代切，𠀤音耐。小蟲，蝱也。《淮南子·說林訓》免齧爲螚。《註》免齧，蟲名。又《玉篇》奴來切。俗能字，鼈屬。又匿德切，同䘅。

𧎷：《玉篇》丑主切。蟲名。《字彙》音杵。

𧎸：《玉篇》居表切。《篇海》蟲也。

螛：《集韻》《韻會》𠀤何葛切，音褐。《前漢·司馬相如傳》跮踱輵螛，容以骫麗兮。《註》輵螛，搖目吐舌也。又《集韻》下瞎切，音轄。蟲名。仙姑也。

𧎹：《唐韻》祖外切，音最。蟲也。

螜：《韻會》《正韻》𠀤胡谷切，音縠。《爾雅·釋蟲》螜，天螻。《註》螻蛄也。詳蛄字註。又《類篇》蠀螬謂之蝖螜。

螝：《唐韻》《集韻》𠀤胡對切，音潰。《說文》蠶蛹也。《爾雅·釋蟲》螝，蛹。《疏》卽蠶所變者，一名螝，一名蛹。《柳宗元·天對》螝齧已毒，不以外肆。又《集韻》基位切，音媿。義同。又《顏氏家訓》與虺通。詳虺字註。考證：〔《爾雅·釋蟲》螝蛹。《註》卽蠶所變者。〕謹照原文註改疏。

𧎺：《玉篇》音哥。蟲名。

䗜：《篇海》力求切《玉篇》音流。蟲名。《正字通》俗䖻字。

𧎻：《正字通》俗蟊字。

螞：《玉篇》莫下切，音馬。蟲名。《正字通》馬蟥，俗作螞。

螟：《唐韻》莫經切《集韻》《韻會》忙經切，𠀤音冥。《玉篇》食苗心蟲也。《說文》吏冥冥犯法卽生螟。《詩·小雅》去其螟螣，及其蟊賊。《疏》李巡云：言其姦，冥冥難知也。陸璣云：螟似虸蚄而頭不赤。《春秋·隱五年》螟。《前漢·武帝紀》元光五年八月，螟。互詳螣字註。又焦螟。《列子·湯問篇》江浦之閒生麼蟲，其名曰焦螟，羣飛而集于蚊睫。又螟蛉。詳蛉字註。考證：〔《詩·小雅》去其螟螣……《疏》陸璣云：螟似虸蚄。〕謹照原文虸改虸。〔《列子·殷湯篇》〕謹照原書改湯問篇。

䗝：《玉篇》俗蠶字。

螠：《唐韻》《集韻》𠀤於賜切，音縊。縊女，蟲名。俗从虫。《爾雅·釋蟲》蜆，縊女。《註》小黑蟲，赤頭，喜自經死，故曰縊女。

螡：《正字通》同蚊。

螢：《唐韻》戸扃切《韻會》互扃切，𠀤音熒。火蟲名。《禮·月令》腐草爲螢。《爾雅·釋蟲》螢火卽炤。《註》夜飛，腹下有火。《古今注》螢，一名耀夜，一名景天，一名熠燿，一名丹良，一名燐，一名丹鳥，一名夜光，一名宵燭。《埤雅》螢無胃而育。《晉書·車𦙍傳》家貧不常得油，夏日則練囊盛數十螢火以照書。又《集韻》《正韻》𠀤于平切，音榮。義同。或作𧓌。

螣：《唐韻》《集韻》《正韻》𠀤徒登切，音騰。《說文》神蛇也。《爾雅·釋魚》螣，螣蛇。《疏》蛇似龍者也，名螣。一名螣蛇。能興雲霧，而遊其中也。《荀子·勸學篇》螣蛇無足而飛。又《正韻》呈稔切，音朕。義同。又《唐韻》徒得切，音特。《詩·小雅》去其螟螣。《傳》食葉曰螣。《陸璣疏》螣，蝗也。《許愼云》吏乞貸則生螣。又《唐韻古音》音代。義同。亦作𧈩。《說文》作𧎢。

𧎼：《正字通》引《六書故》同珧。似蚌，其柱最珍。別作珧。《通雅》曰：《郭璞·江賦》註：江𧎼，柱大如鏡，白色。《蓺苑巵言》云：江𧎼，如蚌稍大，中肉腥而韌。○按《玉篇》《說文》《唐韻》諸書祇載江珧，無𧎼字。《正字通》所引，咸近代俗字之譌，不可據。別詳玉部。

𧎽：《集韻》卽刃切，音晉。《玉篇》同䗯。

𧎾：《唐韻》離灼切。𧐑本字。詳𧐑字註。

𧎿：《唐韻》秦悉切，音疾。與螏同。

𧏀：《集韻》同蛓。

𧏁：《集韻》古文蚔字。註詳四畫。《字彙補》作𧏁、𧏔。

𧏂：《集韻》奚結切，音纈。蟲名。《類篇》作𧏃。義與𧍩同。又𧏜，同𧐃，俗字。

𧏃：註見𧏂。

𧏄：《類篇》征例切，音制。蟲名，蝗子也。

螤：《正韻》弋主切《釋文》音庾。《莊子·田子方》螤斛不敢入于四竟。《註》六斛四斗曰螤。

𧏅：《玉篇》式亦切。同螫。

𧏆：《篇海》音斗。蝌斗蟲。《直音》作𧐵。

𧏇：《篇海》郞計切，音麗。割破也。又音螺。

𧏈：《篇海》同蝒。《直音》又作𧏈。

𧏉：《篇海》莫朗切，音莽。最大蛇王。○按卽蟒字之譌。

𧏊：《集韻》同𦯶。《韻學集成》胡紺切，音憾。瓜蟲。

𧏋：《韻學集成》此由切，音秋。次𧏋，䵹鼄。《正字通》作蟗。

𧏌：《篇海》五高切，音敖。蟹屬。

𧏍：《海篇》同螄。

𧏎：《直音》同蚊。

䗞：《直音》同蠶。

𧏏：《直音》同蛆。

𧏐：《篇海》同𧔞。

𧏑：《字彙補》同䗒。

𧏒：《字彙補》與蛬同。

𧏓：《字彙補》力求切，音流。蟲也。○按卽䗜字之譌。

𧏔：《字彙補》古文蚔字，見《集韻》。○按《集韻》作𧏁，《字彙》補誤。

𧏕：《五音篇海》同螔。○按𧏕、𧌭二字俱譌文。

螪：《唐韻》式羊切《集韻》尸羊切，𠀤音商。《爾雅·釋蟲》蛶，螪蚵。《註》未詳。

𧏸：《集韻》之石切，音隻。《字林》蟲名。

𧏹：《唐韻》五介切《集韻》牛戒切，𠀤音𦗐。蟲名，𠯗食草木葉也。

𧏺：《唐韻》香句切《集韻》吁句切，𠀤音煦。《玉篇》𧏺子，幺蠶。又王遇切，音芋。區遇切，驅去聲。義𠀤同。

𧏻：《集韻》壁吉切，音必。《類篇》蟲名。

𧏼：《直音》與蛀同。

䗟：《集韻》壹計切，音翳。蟲名。

𧏽：《玉篇》同蠮。

䗠：《唐韻》似宣切《集韻》旬宣切，𠀤音旋。𧐗蝸，小螺也。與蜁同。又𧍲𧐗。詳𧍲字註。《廣韻》作𧐗。

𧏾：《唐韻》女力切，音匿。同𧈟，詳𧈟字註。

䗡：《唐韻》有乾切《集韻》於虔切，𠀤音焉。䗡䘎，蟲名。又地名。《山海經》崇吾之山，東望䗡淵。

𧏿：《唐韻》直六切，音逐。《博雅》馬𧏿，馬蚿也。

𧐀：《字彙》同蠰。

𧐁：卽𧐒字。《篇海》作𧐁。

𧐂：《集韻》《篇海》𠀤同蝕。

𧐃：《正字通》俗字。俗𧏂字。

𧐄：《集韻》兪戍切，音裕。螽飛貌。又兪玉切，音欲。與螸通。

𧐅：《集韻》千余切，音疽。同蛆。

䗢：《集韻》子皓切，音早。與蚤同。詳蚤字註。

𧐆：《集韻》許計切，音餼。與𧉁同。

螫：《唐韻》《韻會》《正韻》𠀤施隻切，音釋。《說文》蟲行毒也。《詩·周頌》莫予荓蜂，自求辛螫。《史記·淮隂侯傳》猛虎之猶豫，不如蜂蠆之致螫。《班固·西都賦》盪亡秦之毒螫。又《周禮·山師註》螫噬之蟲獸。劉音呼落切。《史記·田儋傳》蝮螫手則斬手。《索隱註》螫，音臛。又《史記·魏其傳》有如兩宮螫將軍。張晏讀郝，火各切。又《集韻》式夜切《唐韻古音》音赦。《韓詩》自求辛螫，作赦。《廣韻》亦作蠚。

螬：〔古文〕𧕐《唐韻》昨勞切《韻會》《正韻》財勞切，𠀤音曹。《爾雅·釋蟲》蟦，蠐螬。《註》在糞土中者。《莊子·至樂篇》烏足之根爲蠐螬。《本草》一名乳齊，一名地蠶，一名應條，大者如足大指，以背滾行。《說文長箋》曹，猶官曹，言多也，故从曹。

螭：《唐韻》丑知切《集韻》《韻會》《正韻》抽知切，𠀤音摛。《說文》若龍而黃，北方謂之地螻。或曰無角曰螭。《前漢·司馬相如傳》蛟龍赤螭。《註》文穎曰：螭爲龍子。張揖曰：赤螭，雌龍也。又螭頭。《唐書·鄭朗傳》朗執筆螭頭下。又螭紐。《蔡邕·獨斷》天子璽以玉螭虎紐。又馬名。《西京雜記》文帝自代還，有良馬九匹，一名綠螭驄。又《唐韻古音》丑戈切。楚辭，駕兩龍兮驂螭，叶上波字韻，又註引《淮南子》：爰止羲和，爰息六螭。《正韻》亦作彲。《史記·齊世家》非龍非彲。《韻會》亦作離。《史記·周本紀》如豺如離。又與魑通。《左傳·昭九年》以禦螭魅。《註》山神，獸形。又通摛。《揚雄·蜀都賦》麗靡螭燭。

螮：《唐韻》都計切《集韻》《韻會》《正韵》丁計切，𠀤音帝。《爾雅·釋天》螮東，虹也。《詩》作蝃。又《揚子·太𤣥經》蛡大螮小，虛。《註》國大德小，故民虛。又《類篇》當蓋切，音帶。蟲名。一曰蛇也。或作𧋍、蚳。

螯：《唐韻》五勞切《韻會》牛刀切，𠀤音遨。《玉篇》車螯。《本草》其殻色紫，璀粲如玉，斑點如花，海人以火炙之，則殻開，取肉食之。《梁元帝·謝車螯啓》車螯，味高食部，名陳物志。又蟹螯。《韻會》大足，在首上如鉞者。《大戴禮》蟹二螯八足，非蛇蛆之穴，無所寄託者，用心躁也。《晉書·畢卓傳》左手持酒杯，右手持蟹螯。通作敖。《荀子·勸學篇》蟹六跪二敖。《說文》本作𧒥。《韻會》或作螯、𩪋。

螰：《唐韻》《韻會》𠀤盧谷切，音鹿。《爾雅·釋蟲》蜓蚞，螇螰。《註》卽蝭蟧也。一名蟪蛄。互詳蚗蜩蟬等字註。

䗣：《唐韻》下瞰切，憨去聲。瓜蟲。《齊民要術》崔寔曰：十二月臘時祀，炙𥯦樹瓜田，四角去䗣。又《集韻》胡紺切，音憾。乎監切，音銜。義𠀤同。又胡甘切，音酣。桑葉上蟲也。

䗤：《唐韻》《集韻》𠀤餘封切，音容。䖺䗤也。《山海經》獨山塗末之水，東南流注于沔，其中多䖺䗤，其狀如黃蛇，魚翼，出入有光，見則其邑大旱。《註》《騈雅》曰：蜛蝫、䖺䗤，睩聽齧人，皆毒蟲也。《郭璞·江賦》䖺䗤拂翼而掣燿。

𧐇：《玉篇》同螱。

螱：《唐韻》於胃切《集韻》紆胃切，𠀤音尉。飛蟻也。或作𧕈。

螲：《唐韻》《集韻》𠀤陟栗切，音窒。蟲名。《玉篇》螻蛄也。《揚子·方言》螻螲謂之螻蛄。又《類篇》丁結切，音𦄔。《爾雅·釋蟲》王，蛈蜴。《註》卽螲蟷，似蜘蛛，在穴中，有蓋。或作𧍱。

螳：《唐韻》《集韻》《韻會》《正韻》𠀤徒郞切，音唐。《說文》螳螂也。《禮·月令》仲夏螳螂生。《註》螳螂，螵蛸母也。《揚子·方言》螳螂謂之髦。《郭註》有斧蟲也，江東呼爲石蜋。又名齕肬。《吳越春秋》夫秋蟬登高樹，不知螳螂超枝緣條而稷其形。《莊子·人閒世》女不知夫螳螂乎，怒其臂以當車轍，不知其不勝任也。《韓詩外傳》齊莊公出獵，有螳螂舉足，將搏其輪。問其御，御曰：其爲蟲也，知進而不知退，不量力而輕就敵。又水名。《水經注》沂水又東南，螳螂水入焉。又縣名。《華陽國志》螳螂縣出銀、鉛、白銅、雜藥，有螳螂附子。

螴：《集韻》池鄰切，音陳。螴蜳。詳蜳字註。又丑刃切，音趂。義同。

螵：《唐韻》撫招切《集韻》紕招切，𠀤音飄。螵蛸。詳蛸字註。又毗霄切，音瓢。義同。

螶：《唐韻》强魚切《集韻》求於切，𠀤音渠。螶𧐋。詳𧐋字註。又《集韻》其呂切，音巨。獸名。《詩疏》本作渠。《說文》作螶。或作蟝、𧕎。

𧐈：《集韻》作木切，音鏃。《類篇》蝦蟲頭上距。

螷：《集韻》頻彌切，音陴。蚌狹而長者爲螷。又白猛切，音𩶁。與蜯、蚌通。或作蠯、𤼜。

螸：《唐韻》羊朱切《集韻》弋朱切，𠀤音兪。《爾雅·釋蟲》蠭醜螸。《疏》螸，垂腴也。腴，卽腹下也。《說文長箋》猶釋典言流出穢惡也。又《集韻》兪玉切，音欲。義同。或作𧐄。考證：〔《爾雅·釋蟲》《疏》螸，垂腴也，卽腹下也。〕謹照原文卽腹上增腴字。

螹：《唐韻》慈染切，音漸。《說文》螹𧕮也。又《玉篇》才廉切。義同。

螺：《集韻》盧戈切，音騾。與蠃同。

𧐉：《集韻》同蜘。

䗥：《唐韻》七恭切，音樅。螉䗥，小蜂也。生牛馬皮中。《集韻》蠮螉也。又《集韻》祖叢切，音葼。義同。一曰似䗲。又徂聰切，音叢。牆容切，音從。義𠀤同。《正字通》作𧐱。

螻：《唐韻》落侯切《集韻》郞侯切《正韻》盧侯切，𠀤音樓。螻蛄。詳蛄字註。又螻蟈，蛙也。詳蟈字註。又土螻，獸名。《山海經》崑崙之丘有獸焉，其狀如羊而四角，名曰土螻，是食人。《竹書紀年註》有大螻如羊。《魏公卿上尊號奏》有熊之興，地出大螻。又《說文》螭亦名地螻。又囿名。《晉語》趙𥳑子田于螻。《註》螻，晉君之囿。又《集韻》龍珠切，音廔。天螻，蟲名。《爾雅·釋蟲》螜，天螻。《古今注》螻蛄，一名天螻。《揚子·方言》蠀螬，秦、晉之閒謂之蠹，或謂之天螻。又音漏。內病也。《周禮·天官·內饔》馬黑脊而般臂螻。《羣經音辨》螻，干寶讀去聲。《呂氏春秋》戸樞不腐，流水不螻。《禮記》作漏。

螼：《唐韻》弃忍切《集韻》遣忍切，𠀤音𤿳。《說文》螾也。《爾雅·釋蟲》螼蚓，蜸蚕。《註》江東呼寒蚓。互詳蜸字註。又《廣韻》羌印切，讀去聲。義同。

䗦：《正字通》同蠭。《集韻》作䗬。

螽：〔古文〕𧕠《唐韻》職戎切《集韻》《韻會》之戎切，𠀤音終。《說文》蝗也。《爾雅·釋蟲》𧒂螽，蠜。《註》𧒂螽，一名蠜。《陸璣疏》今人謂蝗子爲螽子，兗州人謂之螣，《詩》云喓喓草蟲，趯趯𧒂螽是也。又《詩·周南》螽斯羽。《傳》螽斯，蜙蝑也。《疏》蜙蝑長而靑，長角長股，股鳴者也。或謂似蝗而小，斑黑。其股狀如玳瑁，五月中以兩股相切作聲，聞數步者也。又《爾雅·釋蟲》蟿螽，螇蚸。《疏》形似蜙蝑而細長，飛翅作聲者是也。又《釋蟲》土螽，蠰谿。《疏》土螽，今謂之土𧎩。似蝗而小，善跳者也。《說文》本作𧍸。《集韻》或作𧑄、𧕠。

𧐊：《玉篇》同䗅。

䗧：《唐韻》苦岡切《集韻》丘岡切，𠀤音康。䗧蛜。《方言·郭註》蜻蛉，淮南人呼爲䗧蛜。詳蛜字註。

𧐋：《集韻》力灼切，音略。與𧐑同。《詩·曹風·蜉蝣傳》渠，略也。《疏》本或作𧐋。

𧐌：《說文》息遺切。似蜥蜴而大。《正字通》同雖。

𧐍：《唐韻》《集韻》𠀤書容切，音舂。《博雅》蜙蝑，𧐍黍也。通作舂。

䗨：《集韻》牛居切，音魚。《類篇》蠹魚也。

䗩：《集韻》倉歷切，音戚。《篇海》蟾蠩別名。《類篇》引《說文》圥鼀，詹諸。圥亦作𧐶。又七六切，音蹙。義同。《集韻》《類篇》本作𧐶。

𧐎：《集韻》莫狄切，音覓。《玉篇》蟲名。《類篇》《博雅》𧌐𧐎，蜰也。見𧌐字註。

𧐏：《直音》音遲。螘子。

螾：《唐韻》翼眞切《集韻》《韻會》夷眞切，𠀤音寅。《類篇》蟲名，寒螿也。又《正韻》螼螾。《賈誼·弔屈原文》夫豈從蝦與蛭螾。讀平聲。又《集韻》羊進切，音鈏。義與蚓同。詳蚓字註。又《字彙補》神蚓也，大五六圍，長十餘丈。《史記·封禪書》黃龍地螾見。又《史記·律書》寅言萬物始生螾然也。

螿：《唐韻》卽良切《集韻》《韻會》《正韻》資良切，𠀤音將。《玉篇》寒螿，蟬屬。《方言·郭註》寒蜩，螿也，似蟬而小色靑。《正韻》亦作𧌜。

蟀：《唐韻》所律切《韻會》《正韻》朔律切，𠀤音率。蟋蟀也。《詩·唐風》蟋蟀在堂，歲聿其莫。《疏》陸璣云：蟋蟀，似蝗而小，正黑，有光澤如漆，有角翅。一名蛬，一名蜻蛚，楚人謂之王孫，幽州人謂之趣織。里語曰：趣織鳴，嬾婦驚是也。《古今注》蟋蟀，一名吟蛩。秋初生，得寒則鳴。《說文長箋》《開元遺事》云：宮人以金籠著蟋蟀，從事爲游戲閒玩。《說文》作𧍓。

𧐐：《唐韻》《集韻》𠀤側革切，音貴。小貝也。《爾雅·釋魚》𧐐小而橢。《註》此皆說貝之形容。又資昔切，音積。義同。或作鰿。

蟁：《玉篇》古文蚊字。註詳四畫。《前漢·中山靖王傳》聚蟁成雷。

蟂：《唐韻》古堯切，音梟。水蟲，似蛇四足，能害人。《賈誼·弔屈原文》偭蟂獺以隱處兮，夫豈徒從蝦與蛭螾。《註》應劭曰：蟂獺，小蟲，害魚者也。

𧐑：《正韻》力灼切，音略。《說文》螶𧎾也。一曰蜉蝣蟲，朝生暮死者。《說文》本作𧎾。○按《唐韻》《韻會》亦皆作𧎾。徐鉉曰：从虫𡭴聲。似宜作𧎾爲正。《集韻》或作𧕌，亦作𧐋。

蟃：《唐韻》《集韻》𠀤無販切，音萬。《玉篇》螟蛉，蟲也。《詩·小雅》螟蛉有子。《疏》俗謂之桑蟃。《爾雅·釋蟲》螟蛉，桑蟲。《註》桑蟃，亦曰戎女。又蟃蜒。《司馬相如·子虛賦註》蟃蜒，大獸，似貍，長百尋。

蟄：《唐韻》《集韻》《韻會》《正韻》𠀤直立切，音䐲。《說文》藏也。《爾雅·釋詁》蟄，靜也。《疏》藏伏靜處也。《易·繫辭》龍蛇之蟄，以存身也。《左傳·桓五年》凡祀，啓蟄而郊。《疏》啓蟄，言始發蟄也。《韻會》驚蟄，節名。又《玉篇》和集也。《詩·周南》宜爾子孫蟄蟄兮。又《集韻》質入切，音執。《莊子·天運篇》蟄蟲始作。郭象讀執。又《韻會》尺十切《正韻》尺入切，𠀤音叱。義同。

䗪：《唐韻》《韻會》《正韻》𠀤之夜切，音柘。《說文》蟲也。一曰蝗類。又《玉篇》䑕婦，負蠜也。《周禮·秋官·赤叐氏》貍蟲。《註》貍蟲。䗪，肌蛷之屬。又《揚子·方言》蟒，南楚之外謂之䗪蟒。又《廣韻》之石切，音隻。《唐韻古音》張略切，音擆。義𠀤同。《玉篇》一作蟅。考證：〔《周禮·秋官·赤叐氏》《註》貍蟲。䗪，肌蚞之屬。〕謹照原文蚞改蛷。

蟅：註見䗪。

𧐒：《唐韻》桑谷切《集韻》蘇谷切，𠀤音速。《玉篇》䗱𧐒，蟲名。

蟆：《唐韻》莫霞切《集韻》《韻會》《正韻》謨加切，𠀤音麻。《說文》蝦蟆也。詳蝦字註。又《唐韻古音》讀謨。《易林》穴有狐烏，坎生蝦蟆。又《韻補》眉波切。《白居易詩》蠢蠢水中物，無用者蝦蟆。地旣蕃其生，使之族類多。又《韻會》末各切，音莫。蟲名，山南多饒此物，如蚊而小，攢聚映日，齧人作痕。《六書正譌》蝦蟆，字俗作䗫，非。

蟇：《唐韻》《集韻》𠀤同蟆。

䗫：《篇海》同蟆。

蟈：《唐韻》《韻會》𠀤古獲切，音馘。《玉篇》蛙別名。《禮·月令》螻蟈鳴。《註》螻蟈，蛙也。《急就篇註》蛙，一名螻蟈，色靑，小形而長股。《周禮·秋官·蟈氏註》蟈，今御所食蛙也。字从虫國聲。別詳蛙字註。

蟉：《唐韻》力幽切，音鏐。𧍘蟉，龍貌。又《韻會》力九切，音柳。《前漢·司馬相如傳》靑龍蚴蟉于東廂。《師古註》蚴蟉，行動貌。又《正韻》渠尤切《廣韻》渠黝切，𠀤音虯。義同。又《集韻》力弔切，音料。蜩蟉。詳蜩字註。或作繆。

𧐓：《玉篇》音野。蟲名。

𧐔：《集韻》席入切，音習。《類篇》𧐔𧐔，蟲貌。又弋入切，音熠。𧐔𧕋，蟲名，螢火也。詳螢字註。或作䗑。

蟊：〔古文〕𧐘《唐韻》莫浮切《集韻》《韻會》迷浮切，𠀤音侔。與蝥同。《說文》蠿蟊也。又謨蓬切，音蒙。龜兆氣不澤也。《書·洪範》曰圛曰蟊。○按《說文》蟊，莫浮切，蠿蟊也。蝥，莫交切，螌蝥也。二字音各別。然攷唐宋字書，蟊蝥𧎄音義相通，今以《唐韻》爲正。詳蟊字註。考證：〔《書·洪範》圛曰蟊。〕謹照正義引鄭王本，圛上增曰字。

蟋：《唐韻》《韻會》《正韻》𠀤息七切，音悉。《說文》蟋蟀也。詳蟀字註。又《集韻》所櫛切，音瑟。與𧒓同。註詳𧒓字。

𧐕：《集韻》徒官切，音團。同鱄。魚名。別詳魚部。

𧐖：《集韻》陵延切，音連。蜷𧐖，蟲盤曲貌。又《類篇》力健切，音僆。赤𧐖蛇。

𧐗：《唐韻》似宣切，音旋。《玉篇》同䗠。

𧐘：《集韻》蝥古作𧐘。註見本畫。

𧐙：《集韻》亡遇切，音務。《類篇》蟲名。《博雅》蛷䗏，𧐙蛷也。

𧐚：《說文長箋》之夜切，音柘。與蟅同。

蟌：《淮南子·說林訓》水蠆爲蟌。《註》音聰。《唐韻》作䗓。又《篇海》七賜切。毛蟲也。○按《集韻》𧏀同蛓。从恖。《篇海》誤。

𧐛：《篇海》同蝮。

𧐜：《直音》與螜同。

𧐝：《直音》同蚪。

𧐞：《五音篇海》作木切。蟲集貌。○按卽𧎲字之譌。

𧐟：《字彙補》名侯切，音矛。𧐟莣，靑蛉也。《淮南子·齊俗訓》水蠆爲𧐟莣。考證：〔《淮南子·泰俗訓》〕謹照原文泰改齊。

𧑄：《唐韻》職戎切，音終。《集韻》同螽。《玉篇》蝗也。《說文》螽或从虫衆聲。《申培·詩說》𧑄斯，美周室多男之詩。《公羊傳·桓五年》𧑄。詳螽字註。又《集韻》之仲切，音衆。《揚子·方言》螻蛄，謂之𧑄蛉。

蟒：《唐韻》模朗切《正韻》母黨切，𠀤音莽。《爾雅·釋魚》蟒，王蛇。《註》蟒，蛇最大者，故曰王蛇。又𧊇蟲，食葉，《方言》名蟒蟲。又《集韻》母梗切，音猛。同蜢。《類篇》蟅蟒，蝗類。《揚子·方言》蟒，南楚之外謂之蟅蟒。《韻會》作蠎。

蟓：《唐韻》徐兩切《韻會》《正韻》似兩切，𠀤音象。《爾雅·釋蟲》蟓，桑繭。《註》食桑葉作繭者，卽今蠶。又《集韻》式亮切，音餉。義同。蟓，从𧰼。

蟔：《集韻》密北切，音墨。《爾雅·釋蟲》蟔，蛅蟖。《註》蛓屬也。通作䘃。

𧑅：《集韻》《篇海》𠀤王伐切，音越。《類篇》蟚𧑅，似蟹而小。《晉書·夏統傳》或至海邊，採螊𧑅以資養。亦作蚎、蚏。

蟕：《集韻》津垂切，音厜。《類篇》蟕蠵，龜屬。《爾雅·釋魚註》涪陵郡出大龜，甲可以卜，緣中文似瑇瑁，俗呼爲靈龜，卽今蟕蠵龜。《本草》蟕蠵，生海邊，甲有文，堪爲物飾。又《類篇》遵爲切，音檇。義同。或作𧥕、觜。

蟖：《唐韻》息移切，音斯。《爾雅·釋蟲》蟔，蛅蟖。詳蟔字註。《集韻》作蟴。

蟗：《唐韻》七由切，音秋。《爾雅·釋蟲》次蟗，鼅鼄。

蟘：《玉篇》徒得切，音特。食苗葉蟲。《爾雅·釋蟲》食葉蟘。《唐韻》作𧎢。《說文》引《詩》作蟘。本作螣。《六書正譌》俗作𧊇，非。

蟙：《唐韻》之翼切《集韻》質力切，𠀤音職。蟲名。《爾雅·蝙蝠註》齊人謂之蟙䘃，或謂之仙䑕。又《本草》蟹殻闊而多黃者名蟙。或作𧊖。

蟚：《唐韻》薄庚切《集韻》蒲庚切，𠀤音彭。《說文》蟚蜞也。《古今注》蟚蜞，小蟹，生海邊泥中，食土。一名長唧。其一有螯偏大者名擁劒。一名執火。又蟚螖。《爾雅·釋魚》螖蠌，小者蟧。《註》卽蟚螖也，似蟹而小。或作蟛。

蟛：《玉篇》同蟚。註見蟚。

蟜：《唐韻》居夭切《韻會》舉夭切，𠀤音矯。《說文》蟲也。《枚乗·七發》蚑蟜螻蟻聞之拄喙而不能前。又野人名。《山海經》蟜，其爲人，虎文，脛有䏿，在窮奇東。又人名。《大戴禮》宰我請問帝嚳。孔子曰：𤣥囂之孫，蟜極之子也。請問帝舜。蟜牛之孫，瞽叟之子也。又《韻會》夭蟜，龍貌。《王延壽·魯靈光殿賦》旁夭蟜以橫出。又《前漢·司馬相如傳》夭蟜支格。《註》頻伸也。又姓。《禮·檀弓》季武子寢疾，蟜固不說齊衰而入見。《通志·氏族略》漢有逸人蟜愼。又《廣韻》巨嬌切，音橋。蠪蟜，螘也。又《韻會》有蟜，古諸侯。《晉語》少典娶于有蟜氏。考證：〔《王逸魯靈光殿賦》〕謹照原文王逸改王延壽。

蟝：《唐韻》强魚切，音渠。同螶。螶，𧐑。《詩疏》本作渠，或作蟝。

𧑆：《集韻》諸容切，音鍾。《篇海》蝗也。《前漢·文帝紀註》師古曰：蝗，今俗呼爲𥳽𧑆。

𧑇：《集韻》良脂切，音犁。同䖿。螏䖿，或作𧑇。

蟞：《集韻》蒲結切，音蹩。蟞蜉，蟲名，蟻也。又匹蔑切，音撇。義同。又必結切，音彆。《博雅》蛺蝶，蟞蚨。又《玉篇》珠蟞也。《郭璞·江賦》頳蟞胏躍而吐璣。《註》《山海經》曰：珠蟞之魚，其狀如胏而有目，六足，有珠。《南越志》珠蟞吐珠。又羌名。《後漢·張奐傳》羌𡶜尾、摩蟞等，脅同種，復鈔三輔。

𧑈：《玉篇》音費。蟲名。

蟟：《唐韻》落蕭切《集韻》憐蕭切，𠀤音遼。蛁蟟。《博雅》蹄蟧也。又地名。《水經注》潁水又東逕蜩蟟郭東。《集韻》或作蟧。

蟠：《唐韻》附袁切《集韻》符袁切，𠀤音煩。《爾雅·釋蟲》蟠，䑕婦。《註》甕器底蟲。又《韻會》蒲官切，音盤。伏也，曲也，屈也。《揚子·太𤣥經》龍蟠于泥。又委也。《禮·樂記》及夫禮樂之極乎天，蟠于地。又蟠木。《大戴禮》乗龍而至四海，東至于蟠木。通作盤。《袁公·諸葛亮贊》初九龍盤。又《集韻》蒲波切，音婆。《陸雲·贈鄭曼季詩》所謂伊人，在澗之阿。虎質山嘯，龍輝淵蟠。

𧑉：《正字通》𧒂字之譌。

蟡：《唐韻》過委切《集韻》古委切，𠀤音詭。《類篇》涸水之精曰蟡。《管子·水地篇》涸川之精者生于蟡。蟡者，一頭而兩身，其形若蛇，其長八尺。又《玉篇》於爲切。義同。

蟢：《唐韻》虛里切《集韻》許已切《正韻》許里切，𠀤音喜。蟢子，蟲名，蠨蛸也。《曹植·令禽惡鳥論》得蟢者莫不訓而放之，爲其利人也。《劉勰·新論》野人晝見蟢子者，以爲有喜樂之瑞。

蟣：《集韻》舉豈切，音幾。《說文》蝨子也。《前漢·嚴安傳》介冑生蟣蝨。《沈約·憫國賦》蓄素蟣于𤣥胄。又《韻會》居希切，音飢。義同。又《廣韻》渠希切，音祈。《爾雅·釋魚》蛭，蟣。《註》今江東呼水中蛭蟲入人肉者爲蟣。見蛭字註。

蟤：《唐韻》《集韻》𠀤莊緣切，音跧。蜿蟤，龍屈貌。《王逸·九思》龍屈兮蜿蟤。《註》蜿蟤，自迫促貌。又從緣切，音全。蜿蟤，蛇名。又《類篇》茁撰切。蜿蟤，蟲不申貌。

𧑊：《篇海》音景。蟲也。

䗯：《唐韻》《集韻》𠀤卽刃切，音晉。蟲名。又蛤屬。或作𧎽。

蟥：《唐韻》《集韻》𠀤胡光切，音黃。《爾雅·釋蟲》蛂，蟥蛢。《註》甲蟲。又《說文》𧑐蟥也。又《篇海》馬蟥，水蛭。互詳蛂字註。

蟦：《唐韻》《集韻》𠀤符非切，音肥。蟲名也。出北海水上，狀如凝脂。一曰水母也。又《爾雅·釋蟲》蟦，蠐螬。詳螬字註。又逋昆切，音奔。《類篇》蠣也，南方人燔以爲羞。

蟧：《唐韻》魯刀切《集韻》《韻會》郞刀切，𠀤音勞。螺屬。《爾雅·釋魚》螖蠌，小者蟧。見蠌字註。又《類篇》蟲名，小蟬也。《玉篇》蝭蟧。《揚子·方言》蛥蚗，自關而東謂之虭蟧，或謂之蝭蟧。《郭註》江東人呼爲蟂蟧。又《集韻》憐蕭切，音遼。與蟟同。

蟨：《唐韻》《韻會》《正韻》𠀤居月切，音厥。獸名。《爾雅·釋獸》西方有比肩獸焉，與邛邛岠虛比，爲邛邛岠虛齧甘草，卽有難，邛邛岠虛負而走，其名謂之蟨。又《字彙補》音貴。䑕也。《正韻》或與蟩通。

蟩：《唐韻》居月切，音厥。《玉篇》井中蟲。《晉書·束皙傳》羽族翔林，蟩蛁赴濕。

𧑋：《玉篇》丘貴切。蟲名。

䗰：《集韻》古玩切，音貫。《類篇》蟲名，螺也。

𧑌：《唐韻》與職切，音弋。蟲也。又《玉篇》音異。義同。

𧑍：《唐韻》戸花切，音華。《玉篇》大蛇也。《字林》云：出魏興，啖小蛇吸蝮，但張開口，小蛇自入。

𧑎：《集韻》取外切，音撮。《說文》蟲也。又《類篇》此芮切，音毳。義同。《唐韻》作𧎹。

蟪：《唐韻》胡桂切，音惠。蟪蛄。詳蛄字註。

𧑏：《正字通》俗蠾字。

𧑐：《唐韻》餘律切《集韻》允律切，𠀤音聿。蟲名。《說文》𧑐蟥也。

𧑑：《集韻》蒲蠓切，音菶。蟲亂飛貌。又《類篇》補孔切，音琫。義同。

𧑒：《唐韻》《集韻》𠀤他昆切，音暾。𧑒𧍪，靑蚨也。詳蝎字註。又都昆切，音敦。他典切，音腆。義𠀤同。

蟫：《唐韻》餘針切《韻會》《正韻》夷斟切，𠀤音淫。《說文》白魚也。《爾雅·釋蟲》蟫，白魚。《註》衣書中蟲。一名蛃魚。《爾雅翼》蟫，始則黃色，旣老，則身有粉，視之如銀，故名白魚。又《集韻》徒南切，音覃。義同。又《韻會》徐心切，音尋。動貌。《後漢·馬融傳》蝡蝡蟫蟫。《註》動貌也。《王逸·九思》貒貉兮蟫蟫。

蟬：《唐韻》市連切《集韻》《韻會》時連切，𠀤音禪。《揚子·方言》蟬，楚謂之蜩。《古今注》齊王后忿死，尸變爲蟬。登庭時嘒唳而鳴，王悔恨，故世名蟬曰齊女也。《大戴禮》蟬飮而不食。《酉陽雜俎》蟬未蛻時名復育。《蠡海集》蟬近陽，依于木，以隂而爲聲。又《後漢·輿服志》侍中中常侍黃金璫，附蟬爲文，貂尾爲飾。《古今注》貂者，取其有文采而不炳煥。蟬，取其淸虛識變也。又蟬嫣，連也。《前漢·揚雄傳》有周氏之蟬嫣兮，或鼻祖于汾隅。又《揚子·方言》蟬，毒也。又車名。《鹽鐵論》推車之蟬攫，負子之敎也。《註》許愼曰：蟬攫，車類也。又人名。《大戴禮》顓頊產窮蟬。又與嬋通。《成公綏·嘯賦》蔭脩竹之蟬蜎。又《集韻》財仙切，音錢。同𧔢，蟲名。又田黎切，音提。地名。《前漢·地理志》樂浪郡黏蟬。又《正韻》上演切，音善。蜿蟬，舞盤曲貌。《王逸·九思》乗六蛟兮蜿蟬。《註》羣蛟之形也。或作蟺。

𧑓：《唐韻》舒呂切《集韻》賞呂切，𠀤音暑。《玉篇》蜲𧑓也。《本草》䑕婦，一名蜲𧑓。詳蜙蝑二字註。亦作𧒁。或作𧒑。

𧑔：《篇海》蕩亥切，音待。蟲名。

𧑕：《集韻》汪胡切，音烏。《篇海》甲蟲也。

𧑖：《集韻》七賜切，音刺。蟲名。《博雅》𧑖蠆，蠍也。

䗱：《唐韻》蒲木切《集韻》步木切，𠀤音僕。䗱𧐒，小蟲。又博木切，音卜。蒲𠋫切，音䍌。義𠀤同。又蒲沃切，音鏷。䗱蠃。又《類篇》匹角切，音朴。蛇屬。

䗲：《唐韻》《集韻》《正韻》𠀤良刃切，音吝。螢火也。

蟭：《唐韻》卽消切《集韻》兹消切，𠀤音焦。《玉篇》䗚蟭。詳䗚字註。又《集韻》將由切，音啾。義同。

蟮：《集韻》上演切，音善。䖤蟺，或作蟮。《玉篇》曲蟮也。

𧑗：《集韻》乃定切，音佞。《類篇》蟲名，似蟬。又上聲，乃梃切，音濘。與䗿同。蟲似蛙。又《玉篇》𧍮𧑗。考證：〔《玉篇》蝙𧑗。〕謹照原文蝙改𧍮。

蟯：《唐韻》《集韻》𠀤如招切，音饒。《說文》腹中短蟲也。《關尹子·六七篇》我之一身，內變蟯蛔，外烝蝨蚤。《史記·倉公傳》蟯瘕爲病。《柳宗元·罵尸蟲文》短蟯穴胃。又《集韻》倪幺切，音堯。義同。

𧑘：《集韻》待朗切，音蕩。與𢡂同。《博雅》𧑘慂，動也。

𧑙：《唐韻》《韻會》𠀤子六切，音蹙。蝍𧑙，尺蠖也。詳蠖字註。

𧑚：《集韻》河干切，音寒。同䗙。《篇海》𧑚䘆，蚯蚓也。

蟰：《唐韻》蘇凋切，音蕭。《說文》蟰蛸，長股者。詳蛸字註。又《廣韻》息逐切，音肅。義同。《類篇》或作蠨。

蟱：《集韻》迷浮切，音謀。䖦蟱，蟲名。《本草》蜘蛛，一名䖦蟱。或作𧎄。

蟲：《唐韻》直弓切《集韻》《韻會》《正韻》持中切，𠀤音种。《說文》从三虫，象形。凡蟲之屬皆从蟲。《大戴禮》有羽之蟲三百六十，而鳳凰爲之長。有毛之蟲三百六十，而麒麟爲之長。有甲之蟲三百六十，而神龜爲之長。有鱗之蟲三百六十，而蛟龍爲之長。有倮之蟲三百六十，而聖人爲之長。《爾雅·釋蟲》有足謂之蟲，無足謂之豸。《周禮·冬官考工記·梓人》外骨內骨，郤行仄行，連行紆行，以脰鳴者，以注鳴者，以旁鳴者，以翼鳴者，以股鳴者，以胷鳴者，謂之小蟲之屬，以爲雕琢。《大戴禮》二九十八，八主風，風主蟲。故蟲八月化也。《荀子·勸學篇》肉腐出蟲。又《詩·大雅》蘊隆蟲蟲。《傳》蟲蟲而熱也。又桃蟲，鳥名。《詩·周頌》肇允彼桃蟲。《傳》桃蟲，鷦也，鳥之始小終大者。又《書·益稷》華蟲作繪。《孔註》雉也。又地名。《左傳·昭十九年》宋公伐邾，圍蟲三月。《註》蟲，邾邑。又書名。《魏志·裴松之註》邯鄲淳善蒼雅蟲篆。又姓。《前漢·功臣表》曲成侯蟲達。又直衆切，音仲。與蚛同，蟲食物也。又《集韻》徒冬切，音彤。《爾雅·釋訓》爞爞，薰也。爞或作蟲。《羣經音辨》蘊隆蟲蟲，蟲字又音徒冬切。《韻會》俗作虫，非。考證：〔《大戴禮》八主蟲，故蟲八月。〕謹照原文八主蟲改八主風，風主蟲。〔《爾雅·釋訓》爞爞董也。〕謹照原文改爞爞薰也。

蟳：《正字通》徐盈切，音尋。《六書故》靑蟳也。螯似蟹，殻靑，海濵謂之蝤蚌。

𧑜：《唐韻》房脂切《集韻》頻脂切，𠀤音琵。蟲名。

𧑝：《集韻》寵戀切，音猭。《類篇》兔罥也。

𧑞：《集韻》徒登切，音滕。《類篇》同螣。

𧑟：《集韻》良中切，音隆。同𧍰，蟲名。《類篇》𧍰或从隆。

𧑠：《類篇》都故切，音妒。木中蟲。○按卽𧔬字省文。

𧑡：《玉篇》步加切，音爬。蟲名。

𧑢：《玉篇》同蟻。

𧑣：《說文長箋》同蟯。

𧑤：《山海經》東山經之首曰樕𧑤之山。《郭註》音株。任臣案：《五音集韻》引經作𤡃𧑖，《廣博物志》引經作樕蛛，《江暉·亶爰集》云申搴樕𧑤之壁英，謂此也。

𧑥：《篇海》螣亦作𧑥。

𧑦：《篇海》胡結切，音纈。蟲名。

𧑧：《篇海》征列切《直音》音浙。蟲名。

𧑨：《篇海》苦結切，音挈。與蛪同。

𧑩：《直音》音暄。蟲行貌。又蟲飛。又音上聲。

𧑪：《直音》同蟠。

𧑫：《直音》音燥。疥也。

𧑬：《直音》與𧑄同。

𧑭：《直音》同蜇。

𧑮：《直音》同蝡。《字彙補》與蠕同。國名。《北涼錄》送女歸於蝚𧑮。○按卽蠕字之譌。

𧑯：《韻學集成》蠶省作𧑯。

𧑰：《五音篇海》同蟘。○按卽蟘字譌文。

𧑱：《五音篇海》同蜇。

𧑲：《字彙補》同𧐴。○按卽𧐴字譌文。

𧑳：《字彙補》與𧎫同。或作𧑀。

𧑴：《字彙補》卽龜字。見《漢戚伯著𥓓》。

𧑵：音未詳。《酉陽雜俎》𧑵似黃狗，圊有常處，若行遠不及其家，則以草塞其尻。○按《顏氏家訓》有螝蟲之螝，與虺通。詳虺字註，義與𧑵差近，疑卽一字也。

蟶：《唐韻》丑貞切《集韻》《韻會》癡貞切，𠀤音頳。蚌屬。《正字通》閩粵人以田種之，謂之蟶田。

蟷：《唐韻》《集韻》𠀤都郞切，音璫。蟲名。《爾雅·釋蟲》不過，蟷蠰。《註》螗螂別名。又螲蟷。詳螲字註。亦作𧒾。

蟸：《正字通》同蠡。《前漢·匈奴傳》谷蠡王，亦作谷蟸。○按《說文》《玉篇》《唐韻》等書，皆無蟸字。《字彙》《正字通》引《漢書》舊本爲據，不知舊本劘滅脫去頭耳。蟸係譌字，非正字也。

䗵：《唐韻》《集韻》𠀤居良切，音姜。蠶白。《類篇》蠶死貌。

蟹：《唐韻》《正韻》胡買切《集韻》《韻會》下買切，𠀤音獬。蟲名。《周禮·冬官考工記·仄行註》仄行，蟹屬。《疏》今人謂之旁蠏，以其側行故也。《爾雅翼》蟹八跪而二螯，八足折而容俯，故謂之跪，兩螯倨而容仰，故謂之敖，字从解者，以隨潮解甲也。殻上多作十二點深胭脂色，如鯉之三十六鱗。其腹中虛實亦應月。《廣韻》水蟲。仙方云：投于漆中化爲水，服之長生，以黑犬血灌之，三日燒之，諸䑕畢至。《山海經》姑射國在海中，屬列姑射，西南山環之，大蟹在海中。《註》蓋千里之蟹也。餘互詳蝤蟧螖等字註。《集韻》通作䲒。

𧒎：《集韻》牛河切，音莪。《玉篇》同蛾。《說文》作𧒎。

蟺：《唐韻》常演切《集韻》《韻會》《正韻》上演切，𠀤音善。《說文》䖤蟺也。《玉篇》蚯蚓也。《嵆康·琴賦》䖤蟺相糾。見䖤字註。又《集韻》時連切，音禪。同蟬。《賈誼·鵩賦》形氣轉續兮，變化而蟺。又徒案切，音憚。土蠭名。《本草》土蜂，巴楚閒呼爲蟺蜂。又《類篇》唐何切。與鼉、鱓通。水蟲，似蜥蜴。

蟻：《唐韻》魚倚切《集韻》魚綺切，𠀤音艤。《說文》作螘，蚍蜉也。《爾雅·釋蟲》蚍蜉，大螘。《疏》螘，通名也，其大者別名蚍蜉，俗呼馬蚍蜉。小者卽名螘，齊人呼螘蛘，《方言》曰蚍蜉，齊魯之閒謂之蚼蟓，西南梁益之閒謂之元蚼，燕謂之蛾蛘。其場謂之坻，或謂之垤是也。其大而赤色斑駁者名蠪，一名朾螘，有翅而飛名𧕈，卽飛螘也。《古今注》河內人𠀤河而見人馬數千萬，皆如黍米，遊動往來，以火燒之，人皆是蚊蚋，馬皆是大蟻，故名蟻曰元駒。《續博物志》白蟻聞竹雞之聲化爲水。又蟻裳。《書·顧命》麻冕蟻裳。《傳》蟻，裳名，色元。又蟻丘，山名。《莊子·則陽篇》孔子之楚，舍于蟻丘之漿。又白蟻，馬名。《博物志》周穆王八駿，三曰白蟻。又浮蟻，醪汁滓酒也。《張衡·南都賦》浮蟻若萍。又《唐韻古音》魚我切。義同。《爾雅》本作螘。《禮記》通作蛾。詳蛾字註。

䗶：《唐韻》俗蠟字。

蟼：《唐韻》居影切《集韻》舉影切，𠀤音警。蛙屬。《玉篇》蝦蟆也。《爾雅·釋蟲》蟼，蟆。《疏》此自一種蝦蟆也。《急就篇註》蝦蟆，一名蟼，大腹而短脚。又《集韻》居卿切，音荆。《廣韻》古牙切，音加。義𠀤同。

蟽：《玉篇》音達。《篇海》蝲蟽，蟲名。又音闥。

蟾：《唐韻》職廉切《集韻》之廉切，𠀤音詹。《爾雅·釋魚》鼃𪓰，蟾諸。《註》似蝦蟆，居陸地，淮南謂之去蚊。《廣韻》《張衡·靈憲》曰：羿請不死之藥于西王母，姮娥竊之奔月宮，蓋託身于月，是爲蟾諸。《抱朴子》曰：蟾諸壽三千歲者，頭上有角，頷下有丹書八字。《𤣥中記》蟾諸頭生角者，食之壽千歲。《爾雅翼》蟾蜍，今之蚵蚾，背上礧礧，好服牆隂壁下者，五月五日收之，謂之辟兵。餘詳蜍字註。又《廣韻》視占切，音棎。蟾光，月彩也。《正韻》蟾蠩之蟾與月彩之蟾同，一物而有兩音者，方言之不同也。考證：〔《爾雅·釋蟲》鼃𪓰，蟾諸。《註》似蝦蟆，居陸地，淮南子謂之去蚊。〕謹照原書釋蟲改釋魚。鼃改鼀。淮南子下去子字。蛟改蚥。〔《元中記》蟾諸頭生角者，壽千歲。〕謹照原文壽千歲上增食之二字。

蟿：《集韻》詰計切，音契。蟲名。《爾雅·釋蟲》蟿螽，螇蚸。詳蚸字註。又吉詣切，音計。蛙屬。

𧒏：《正字通》同蜃。

䗷：《唐韻》於力切，音億。《玉篇》小蜂也。《博雅》𧏽䗷也。《集韻》亦作𧕢。

蠀：《唐韻》取私切《集韻》千咨切，𠀤音赼。蟲名，蝎化也。又津私切。同䖪。又才資切。同𧓉。又節力切，同蝍。𠀤詳本字註。

蠁：《唐韻》《韻會》《正韻》𠀤許兩切，音響。《說文》知聲蟲也。《玉篇》禹蟲也。又肸蠁。《司馬相如·上林賦》肸蠁布寫，䁆薆咇茀。《註》芬芳之過，若蠁之布寫也。又蠁䀜。《揚雄·羽獵賦》昭光振耀，蠁䀜如神。《註》蠁䀜，疾也。又許亮切，音向。《廣韻》蛹中蟲也。《爾雅·釋蟲》國貉，蟲蠁。《註》今呼蛹蟲爲蠁。《博雅》土蛹，蠁蟲也。

蠂：《集韻》失涉切，音攝。《類篇》蟲名，蝗也。

𧒐：《直音》同蠮。

蠃：《唐韻》郞果切《集韻》《韻會》《正韻》魯果切，𠀤音裸。《說文》蜾蠃也。詳蜾字註。又《韻會》盧戈切《廣韻》落戈切，𠀤音騾。《玉篇》蜯屬。《易·說卦》離爲蠃爲蚌。《爾雅·釋魚》蠃，小者蜬。《註》蠃，大者如斗，出日南漲海中，可以爲酒杯。《山海經》槐江之山，丘時之水出焉，其中多蠃母。《郭璞·江賦》鸚蠃蜁蝸。《註》《南洲異物志》曰：鸚鵡螺，狀如覆杯，頭如鳥，頭向其腹視似鸚鵡，故以爲名。又魚名。《山海經》濛水多蠃魚，魚身而鳥翼，音如鴛鴦，見則大水。《註》《睿宗·江漢賦》翼飛鰩蠃于天池，謂此與文鰩也。又舟名。《拾遺記》始皇好神仙，宛渠之民乗螺舟而至，舟形似螺，沉行海底而不浸入。又草名。《本草》蠃厴草，蔓生石上，葉狀似蠃厴，微帶赤色而光。又山名。《水經注》江水又左徑白蠃山。又《集韻》古火切，音果。蠃蘭，車名，喪服所乗。《廣韻》本作螺。《集韻》或作蠡、蝸。

𧒑：《集韻》賞呂切，音暑。同𧑓。

𧒒：《集韻》《玉篇》𠀤古文蠭字。註詳十七畫。

𧒓：《集韻》色櫛切，音瑟。𧒓𧍓，促織也。同蟋。

蠄：《集韻》渠金切，音琴。《類篇》蟲名。

蠅：《唐韻》《集韻》𠀤余陵切，音僌。《說文》蟲之大腹者。《陸佃云》蠅交其前足，有絞繩之狀。《埤雅》靑蠅亂色，蒼蠅亂聲。《詩·小雅》營營靑蠅。《箋》蠅之爲蟲，汙白使黑，汙黑使白，喩佞人變亂善惡也。《後漢·隗囂傳》蒼蠅之飛，不過數步，卽託驥尾，可以絕羣。《揚子·方言》蠅，東齊謂之羊。《十六國春秋》苻堅議赦，有一大蠅入自窗閒，集于筆端。俄有衣黑小人，大呼：官今大赦。卽向蒼蠅也。又蠅虎。《古今注》蠅虎，蠅狐也。形似蜘蛛而色灰白，善捕蠅。一名蠅蝗，一名蠅豹。又人名。《列子·湯問篇》甘蠅，古之善射者。《集韻》或作𡢘。考證：〔《列子·殷湯篇》〕謹照原書改湯問篇。

𧒔：《集韻》渠尤切，音求。同𧋛。

𧒕：《正字通》鼜字之譌。別詳鼓部。

𧒖：《唐韻》《集韻》𠀤古臥切，音過。蟷蠰也，卽螗螂。通作過。《爾雅·釋蟲》不過，蟷蠰。又《玉篇》古禾切。義同。

蠆：《唐韻》丑犗切《集韻》《韻會》丑邁切，𠀤音慸。《玉篇》螫蟲。《詩·小雅》彼君子女，卷髮如蠆。《箋》蠆尾末揵然，似婦人髮末曲上卷然。《孝經緯》蜂蠆垂芒，爲其毒在後。《左傳·僖二十二年》蠭蠆有毒。《註》《通俗文》云：蠆，長尾謂之蠍。《魏志·華佗傳》彭城夫人夜之廁，蠆螫其手，佗令溫湯漬其中。又人名。《左傳·襄九年》公孫蠆、公孫舍之及其大夫門子，皆從鄭伯。又與蔕通。《張衡·西京賦》睚眦蠆芥。《註》蠆芥，刺鯁也。又《集韻》他達切，音撻。義同。或作䘍。

蠇：《集韻》蠣本字。又同䘍。𠀤詳本字註。

蠈：《唐韻》昨則切《集韻》《韻會》疾則切，𠀤音賊。食禾節蟲，亦作賊。詳蝥字註。

䗸：《集韻》於容切，音邕。《類篇》蟲名，蛘也。又委勇切。與𧖇同。《廣雅》蠶也。

蠉：《唐韻》許緣切《集韻》《韻會》隳緣切，𠀤音儇。蟲行貌。又《爾雅·釋魚》蜎，蠉。《疏》井中小赤蟲也。一名蜎，一名蠉，一名蛣蟩，一名孑孑。又《集韻》馨兗切《廣韻》香兗切，𠀤音䁵。義同。考證：〔《爾雅·釋蟲》蜎蠉。《註》井中小赤蟲也。〕謹照原書釋蟲改釋魚。註改疏。

䗹：《集韻》同蛓。

蠊：《集韻》離鹽切，音廉。蟲名，飛蠊也。《本草》一名石薑，一名茶婆蟲，一名香娘子。《陶弘景曰》此有兩三種，以作廉薑氣者爲眞。形似䗪蟲而輕小，能飛。本生草中，八九月知寒，多入人家屋裏逃爾。

𧒗：《唐韻》所力切，音嗇。蟲也。

蠋：《唐韻》直錄切《集韻》厨玉切，𠀤音躅。躑蠋，蟲名也。《爾雅·釋蟲》蚅，烏蠋。《註》大蟲如指，似蠶。《詩·豳風》蜎蜎者蠋。《莊子·庚桑楚》奔蜂不能化藿蠋。《註》蠋，豆藿中大靑蟲也。又人名。《戰國策》顏獨，《春秋後語》作王蠋。又《集韻》尺玉切，音擉。《韻會》殊玉切，音屬。義𠀤同。又《集韻》朱欲切，音燭。蝝蠋。又《詩》蜎蜎者蠋，《唐韻》古音讀汝，叶下野韻。通作蜀。《詩詁》蜀本从虫，又加虫，俗字也。或作蠾。

蠌：《唐韻》場伯切《集韻》直格切，𠀤音宅。水蟲，螖蠌。《爾雅·釋魚》螖蠌，小者蟧。《疏》螖，卽蟛螖也，似蟹而小，一名蠌。又《集韻》達各切，音鐸。義同。

䗺：《集韻》以淺切，音演。《類篇》䖤䗺，蟲形。

𧒘：《集韻》蜾本字。《說文》作𧒘。

蠍：《唐韻》《韻會》《正韻》𠀤許竭切，音歇。《說文》蠆尾蟲也。《本草》一名主簿蟲，一名杜白，出靑州，形緊小者良。《北史·南陽王綽傳》綽好取蠍，將蛆混，極樂。《杜甫詩》每愁夜中自足蠍。《韓愈詩》昨來得京官，照壁喜見蠍。俗作蝎，非。

𧒙：《集韻》扶缶切，音阜。同𧌛，𧌛螽。或从䖵。

𧒚：《集韻》謨交切，音茅。同蝥。《類篇》螌蝥。亦作𧒚。又迷浮切，音謀。義同。𠀤詳蝥字註。

𧒛：《韻會·蝘字註》《集韻》或作𧒛，於幰切。◎按《集韻》作𧓱，《韻會》誤。

𧒜：《篇海》盧回切《玉篇》音雷。蟲名。

𧒝：《說文解字》知衍切。蟲也，从䖵，展省聲。《集韻》作𧖉。

𧒞：《說文長箋》蝟本字。

𧒟：《說文解字》職戎切。蝗也。从䖵𠂂聲。𠂂，古文終字。

𧒠：《篇海》俗𧑗字。

𧒡：《篇海》同𧔂。

𧒢：《篇海》《直音》𠀤同蝨。

𧒣：《篇海》同蠥。

𧒤：《直音》同蝎。

𧒥：《直音》同螯。

𧒦：《直音》同蟄。

𧒧：《字彙補》與蜜同。

蠎：《直音》同蟒。

𧒨：《字彙補》丑介切，音蠆。毒蟲也。○按與十六畫𧔴字音義同，卽𧔴字之譌。

𧒩：《字彙補》徒郞切，音螗。見《釋藏》。○按卽蟷字之譌。

𧒪：《字彙補》迷連切，音棉。蟲名。《廣韻》蟧𧒪，馬蜩也，同蝒。○按卽𧏈字之譌。

蠏：《說文長箋》蟹本字。

蠐：《唐韻》徂奚切《韻會》《正韻》前西切，𠀤音齊。蠐螬，見螬字註。又蝤蠐，見蝤字註。《說文》本作𧓉。

𧓉：《說文》蠐本字。蠐螬，本作𧓉𧕐。詳螬字註。又才資切，音茨。義同。

䗼：《玉篇》許云切，音熏。蟲也。《正字通》蟲暖生也。

䗽：《唐韻》《集韻》𠀤以醉切，音𧸽。蛘䗽，蟲名。《博雅》蚲䗽，蛘也。《晉語》譬之如牛馬，處暑之旣至，蝱䗽之旣多，而不能掉其尾。《註》大曰蝱，小曰䗽。

𧓊：《類篇》與蜚同。

𧓋：《集韻》澄延切，音纏。《玉篇》蠦𧓋，守宮也。《揚子·方言》守宮，秦晉謂之蠦𧓋。

蠑：《唐韻》永兵切《集韻》《正韻》于平切《韻會》于營切，𠀤音榮。《爾雅·釋魚》蠑螈，蜥蜴。《揚子·方言》守宫，南楚謂之蛇醫，或謂之蠑螈。《韓愈詩》蜿垣亂蛷蠑。互詳蜥字註。

𧓌：《玉篇》與螢同。

䗾：《六書故》同蜆。《正字通》䗾音切雖與蜆同，非專指縊女蟲，當从《字彙》，兼小蛤、縊女二種。

𧓍：《唐韻》部田切《韻會》蒲眠切，𠀤音騈。《玉篇》珠名。《書·禹貢》淮夷𧓍珠曁魚。《疏》𧓍是蚪之別名。字又作蚍。《莊子·至樂篇》得水土之際，則爲蛙𧓍之衣。又《廣韻》符眞切，音頻。《集韻》必鄰切，音賔。義𠀤同。又《集韻》婢忍切，音牝。《書》𧓍珠，劉昌宗讀作上聲。《莊子》蛙𧓍，李軌亦讀上聲。《韻會》又作玭。

䗿：《唐韻》《集韻》𠀤乃挺切，音濘。似蛙。或作𧑗。

蠒：《唐韻》俗繭字，別詳幺部。

𧓎：《唐韻》同蜱。蜱蛸。《說文》作𧓎，匹標切。

蠓：《唐韻》莫孔切《集韻》《韻會》《正韻》母總切，𠀤濛上聲。《玉篇》小飛蟲。《爾雅·釋蟲》蠓，蠛蠓。《註》小蟲，似蚋而喜亂飛。《列子·湯問篇》春夏之月有蠓蚋者，因雨而生，見陽而死。《揚雄·甘泉賦》浮蠛蠓而撇天。又《廣韻》莫紅切，音蒙。義同。又《爾雅·蚍蜉疏》齊魯之閒謂之蚼蠓。又《博雅》蠓螉，蜂也。《揚子·方言》蠭，燕趙之閒謂之蠓螉。通作蒙。考證：〔《爾雅·釋蟲》《註》小蟲，似蚋，而喜亂飛。〕謹照原文省而字。〔《列子·殷湯篇》〕謹照原文改湯問篇。

𧓏：《玉篇》音叢。蟲名。

䘀：《唐韻》房九切，音婦。䘀螽。《集韻》作𧒙。《正字通》與𧒂同。

蠔：《韻會》乎刀切，音豪。蚌屬。《篇海》蠣也。《本草》初生海旁，如拳石，四面漸長，高一二丈，黏附如山，俗呼蠔山。《韓愈詩》蠔相黏爲山，百十各自生。《註》殼如石。亦曰蠣房。又地名。《五代史》潘崇徹敗王逵兵于蠔石。

蠕：《集韻》同蝡。《說文》動也。又國名。《綱目·集覽》柔飛，魏太祖改其號蠕蠕國。《南史·夷貊傳》蠕蠕爲族，蓋匈奴之別種也。又《韻會》而宣切，音瓀。《荀子·勸學篇》端而言，蠕而動。《註》蠕，微動也。又《集韻》汝朱切，音儒。蟲行貌。考證：〔《荀子·勸學篇》端爲言，蠕爲動〕謹照原文兩爲字𠀤改而。

𧓐：《直音》音獵。蟲行貌。

𧓑：《集韻》同蚳。《說文》蛙也。又人名。𧓑鼃，見《石經孟子》。

蠖：《唐韻》《正韻》烏郭切《韻會》屋郭切，𠀤音艧。《說文》尺蠖，屈伸蟲也。《爾雅·釋蟲》蠖，尺蠖。《註》蝍𧑙。《揚子·方言》蝍𧑙謂之尺蠖。《易·繫辭》尺蠖之屈，以求伸也。《埤雅》今人布指求尺，一縮一伸，如蠖之步，謂之尺蠖，豈放是乎。尺蠖似蠶，食葉，老亦吐絲作室。又桑上蟲也。《韓愈詩》桑蠖見虛指。又《集韻》王縛切，音籰。蠖略，行步進止之貌。《前漢·司馬相如傳》駕應龍象輿之蠖略委麗兮。又蠖濩，退藏貌。《揚雄·甘泉賦》蜵蜎蠖濩之中。又溫蠖，猶昬憒。《史記·屈原列傳》安能以皓皓之白，而蒙世之溫蠖乎。

䘁：《正字通》俗蠽字。《集韻》作𧓷。

𧓒：《韻會》螾本字。

蠗：《唐韻》《集韻》𠀤直角切，音擢。小蜃名。又《說文》禺屬也。

𧓓：《集韻》吉詣切，音計。《玉篇》𧓓蝧也。

𧓔：《集韻》咨盈切，音精。《直音》同蜻。

𧓕：《唐韻》德紅切，音東。蛞𧓕，科斗蟲。○按《爾雅》科斗，活東。郭璞云：蝦蟆子也。俗从䖵。

𧓖：《集韻》父沸切，音屝。《類篇》獸名。《篇海》蛩也。

𧓗：《集韻》延知切，音彝。《類篇》𧓗蝓，蟲名，蝸也。《篇海》同螔。

𧓘：《篇海》徒官切，音團。𧓘魚，鼈也。

𧓙：《海篇》與蟠同。詳蟠字註。

𧓚：《直音》與𧔄同。

𧓛：《直音》與蟥同。詳蟥字註。

𧓜：《字彙補》與蠹同。○按卽《集韻》𧓜字。

𧓝：《字彙補》部田切，音騈。𧓍珠也。

𧓞：《字彙補》與𧒘同。《湘山野錄》云：𧒘當作𧓞。今譌作𧔽。

𧓟：《字彙補》與蠢同。《廣雅》春𧓟也。

蠘：《字彙補》疾屑切，音截。蟹類。《閩中海錯疏》蠘似蟹而大殻，螯有稜鋸。

蠚：《集韻》《韻會》《正韻》𠀤黑各切，音郝。《類篇》蟲毒。《廣韻》螫也。《博雅》痛也。《詩·小雅》卷髮如蠆。《疏》蠆，螫蟲也。螫又作蠚。《前漢·嚴助傳》南方暑濕，近夏癉熱，暴露水居，蝮蛇蠚生。《山海經》崑崙之山有鳥焉，名曰欽原。蠚鳥獸則死，蠚木則枯。又《廣韻》丑略切，音㲋。《類篇》施隻切，音釋。呼酷切，音熇。義𠀤同。又《字彙補》知列切，音哲。東西方音不同也。《集韻》或作𧍷。《篇海》亦作𧍗。考證：〔《前漢·嚴助傳》暴露小居。〕謹照原文小居改水居。

𧓱：《集韻》於殄切，音偃。《玉篇》同蝘。《說文》蝘，或从䖵。

𧓲：《唐韻》余兩切，音養。《玉篇》蟲名。《集韻》與䖹、蟓同。

𧓳：《直音》同蛭。

䘂：《玉篇》子廉切。蟲名。

蠛：《唐韻》《韻會》𠀤莫結切，音蔑。蠛蠓，細蟲也。詳蠓字註。亦作薎。《史記·司馬相如傳》薎蒙踊躍。

蠜：《唐韻》附袁切《集韻》符袁切，𠀤音煩。《爾雅·釋蟲》𧒂螽，蠜。詳螽字註。又氣蠜。《本草》行夜一名氣蠜。《正韻》亦作蟠蕃。

𧓴：《唐韻》特丁切《集韻》唐丁切，𠀤音霆。《玉篇》蠶二眠也。

𧓵：《正字通》同蠆。

𧓶：《集韻》蒲蒙切，音蓬。《篇海》蟲名。《蒼頡篇》螽蜂，或作螽𧓶。詳蜂字註。

蠝：《集韻》倫追切，音罍。《類篇》與䴎同，鳥也。《前漢·司馬相如傳》蜼玃飛蠝。《張揖註》蠝，飛鼠也，其狀如兔而鼠首，以其𩑺飛。《郭璞註》蠝，毛紫赤色，飛且生，一名飛生。本作鸓。別詳鳥部。

蠞：《唐韻》《集韻》𠀤昨結切，音截。蟲名，似蟹，生海中。又《玉篇》子結切，音節。義同。

蠟：《唐韻》盧盍切《集韻》《韻會》力盍切，𠀤音臘。《玉篇》蜜滓也。《陸佃云》蜂之化蜜，必取匽豬之水，注之蠟房，而後成蜜。故謂之蠟者，蜜之蹠也。《本草》蟲白蠟。《李時珍曰》蠟樹，四時不凋，五月開白花，成叢結實。其蟲大如蟣蝨，延緣樹枝，食汁吐涎，剝取其渣，煉化成蠟。又蜜蠟，生於蜜中。又水蠟，樹葉微似楡，及甜櫧樹，皆可放蟲產蠟。《晉書·阮孚傳》孚性好屐，或有詣阮，正見自蠟屐，曰：一生當著幾兩屐。《石崇傳》崇奢靡，以蠟代薪。《南史·王僧虔傳》少時，以燭淚澆成蠟鳳凰。又蠟梅，花名。《蘇軾詩》蜜蜂採花作黃蠟，黃蠟爲花亦其物。又蠟觜，鳥名。《本草》桑扈，一名蠟觜雀，其觜或凝黃如蠟。《廣韻》俗作䗶。

𧓷：《集韻》子列切，音䰏。《廣韻》同蠽。

𧓸：《唐韻》直炙切，音擲。𧓸蠋，蟲名。

𧓹：《集韻》無分切，音文。同蟁。《說文》蟁，或从昬，以昬時出也。

𧓺：《篇海》司夜切，音瀉。蟲名。又《玉篇》音寫。

𧓻：《集韻》凌如切，音閭。《類篇》諸𧓻，蟲名。又良據切，音慮。義同。通作慮。

䘃：《唐韻》莫北切《集韻》密北切，𠀤音墨。蟙䘃，蝙蝠也。詳蝙字註。又與蟔通。詳蟔字註。

䘄：《唐韻》《集韻》𠀤章恕切，音翥。毒蟲名。《爾雅·釋蟲》翥醜罅。《註》剖母背而生，或作䘄。又掌氏切，音紙。義同。

𧓼：《直音》同蟱。

蠠：《集韻》覓畢切，音蜜。《爾雅·釋詁》蠠沒，勉也。《註》蠠沒，猶黽勉。又莫筆切，音密。又《類篇》美隕切。義𠀤同。亦作𧓟。

蠡：〔古文〕𢍝𥯵《唐韻》盧啓切《集韻》里弟切，𠀤音禮。《說文》蟲齧木中也。又彭蠡，澤名。《書·禹貢》東匯澤爲彭蠡。《註》彭蠡，在揚州之西界。又鄰知切，音離。《史記·匈奴傳》置左右賢王，左右谷蠡。又《韻會》憐題切，音黎。瓠瓢也。《前漢·東方朔傳》以蠡測海。又《唐韻古音》落戈切，音騾。義同。又《玉篇》蠡蠡，行列貌。《劉向·九歎》登長陵而四望兮，覽芷圃之蠡蠡。又山名。《揚雄·長楊賦》燒熐蠡。《註》熐蠡，山名。又人名。《晉書·姚弘載記》姚墨蠡。《宋書·桂陽王休範傳》杜墨蠡。又與螺通。《類篇》蚌屬。聖人法蠡蚌，而閉戸見文子。又《集韻》魯果切，音裸。瘯蠡，皮肥。一曰疥病。《左傳·桓六年》謂其不疾瘯蠡也。又《集韻》力至切，音利。蟲名。又郞計切，音麗。《揚子·方言》參、蠡，分也。《郭註》謂分割也。齊曰參，楚曰蠡。亦作䗍。考證：〔《劉向·九歌》登長陵而四望兮，覽芷圃之蠡蠡。〕謹照原書九歌改九歎。

蠢：〔古文〕𢧋《唐韻》《韻會》尺尹切《正韻》尺允切，𠀤音惷。《說文》蟲動也。《爾雅·釋詁》蠢，作也。《註》蠢，動作也。《禮·鄕飮酒》春之爲言蠢也。《莊子·天地篇》蠢動而相使，不以爲賜。又《爾雅·釋言》蠢，不遜也。《詩·小雅》蠢爾蠻荆。《疏》郭璞曰：蠢動爲惡，不謙遜也。《玉篇》或作𢧔、偆。

𧓽：《集韻》落蓋切，音賴。毒蟲也。《莊子·天運篇》其知憯于𧓽蠆之尾。又力制切，同厲。《說文》厲，或从虫，旱石也。

蠣：《唐韻》《集韻》《韻會》𠀤力制切，音例。《說文》作蠇。蚌屬。似螊微大，出海中，今民食之。《類篇》雕百歲化爲蠇。《廣韻》牡蠣也。《酉陽雜俎》牡蠣言牡，非謂雄也，介蟲中唯牡蠣是鹹水結成也。《本草》今海旁皆有之，附石而生，磈礧相連如房，呼爲蠣房，晉安人呼爲蠔莆。《郭璞·江賦》𤣥蠣磈磥而碨䃁。《註》《臨海水土物志》曰：蠣長七尺。《南越志》曰：蠣形如馬蹄。又石蠣。《本草》海鷂魚，一名石礪。又《韻會》《正韻》𠀤落蓋切，音賴。義同。亦作𧖄。

𧓾：《字彙》俗蠵字。○按《集韻》作𧓬，勻規切。《說文》司馬相如說蠵从夐。《正字通》云从目。改从四，誤。

𧓿：《集韻》謨交切，音茅。蟲名。《說文》蠿𧓿也。《揚子·方言》蜩蟧，謂之𧓿𧕾。《郭註》江東呼爲𧓿𧕾也。又迷浮切，同蝥。考證：〔《揚子·方言》蜩蟧，謂之𧓿蠽。〕謹照原文蠽改蜩。

𧔀：《類篇》乳兗切。同蝡。蝡，蠢動貌。蝡，或从㼱。《篇海》蠉飛𧔀動。

𧔁：《類篇》乙力切，音億。蟲名。《博雅》𧏽䗷，或作𧔁。○按《集韻》作𧕢，𠶷古意字，从𠶷爲正，《類篇》似誤。

𧔂：《韻學集成》胡瞎切，音轄。螻蛄別名。

𧔃：《直音》同𧔂。

𧔄：《直音》同蠍。

𧔅：《字彙補》蘇奏切，音嗽。見《釋典》。

𧔆：《篇海類編》同蚍。

𧔇：《五音篇海》而兗切，蟲動貌。◎按卽蝡字之譌。

𧔈：《字彙補》同蠲，出漢碑。

蠥：《唐韻》《集韻》《正韻》𠀤魚列切，音蘖。《說文》衣服謌謠，草木之怪謂之祅，禽獸蟲蝗之怪謂之蠥。《六書正譌》別作㜸，非。俗用孽，亦非。又憂也。《楚辭·天問》啓代益作，后卒然離蠥。《註》言禹以天下禪與益，皆去益而歸啓，益卒不得立，故曰離憂也。《集韻》亦作𧕏。

𧔝：《集韻》狼狄切，音歷。《類篇》野蠶。

𧔞：《唐韻》《集韻》𠀤愚袁切，音元。晚蠶也。《周禮》作原。詳見螈字註。

䘅：《唐韻》奴勒切《集韻》匿德切，𠀤音䎪。蟲名，似䖟而小，靑斑色，齧人。《博雅》䘌䘅，蝱也。《類篇》兔缺也。又奴等切。蚌屬。又《玉篇》乃代切。《篇海》同螚。

蠦：《唐韻》落胡切《集韻》龍都切，𠀤音盧。蠦蜰。詳蜰字註。又蠦𧔊，詳蜥字註。

𧔟：《玉篇》徒登切，音騰。蟲食禾葉。

𧔠：《集韻》虛宜切，音犧。同𧕆。《篇海》蟲名。

䘆：《唐韻》休謹切《正韻》許謹切，𠀤欣上聲。蚯蚓，吳楚呼爲寒䘆。又《玉篇》許偃切，音𢁗。義同。

𧔡：《集韻》知輦切，音展。蟲也。《說文》作𧖉。

蠧：《篇海》同蠹。

𧔢：《唐韻》昨仙切，音錢。《揚子·方言》鳴蟬謂之𧔢。《集韻》亦作蟬。或作䗃。

𧔣：《集韻》他達切，音闥。《類篇》𧔣𧌐，蟲名，蝎也。

𧔤：《玉篇》戸涓切，音懸。蟲名。

蠨：《唐韻》蘇彫切《集韻》《正韻》先彫切，𠀤音蕭。《玉篇》蠨蛸。詳蛸字註。亦作蟰。

𧔥：《唐韻》以追切《集韻》夷佳切，𠀤音惟。肥𧔥，蛇名。《山海經》太華之山有蛇焉，名曰肥𧔥。六足四翼，見則天下大旱。《郭註》湯時此蛇見于陽山下。又以醉切，音𧸽。義同。

𧔦：《集韻》一結切，音噎。同蠮。

蠩：《唐韻》章魚切《集韻》《正韻》專於切，𠀤音諸。蟾蠩。詳蟾字註。又蜛蠩。詳蜛字註。

蠪：《唐韻》盧紅切《集韻》盧東切，𠀤音聾。《爾雅·釋蟲》蠪，朾螘。《註》赤駁蚍蜉也。又蠪蛭，獸名。《山海經》鳧麗之山有獸焉，其狀如狐而九尾、九首，虎爪，名曰蠪蛭。其音如嬰兒，是食人。又蚗蠪。《史記·龜筴傳》明月之珠，出于江海，藏于蚌中，蚗蠪伏之。又鮭蠪，神名。《莊子·達生篇》東北方之下者，倍阿鮭蠪躍之。《註》鮭蠪，狀如小兒，長一尺四寸，黑衣，赤幘，大冠，帶劒持戟。又蠪蜂。《本草》生肇慶府，附橄欖樹，有手足，與木葉無異，鳴則自呼。又《集韻》力鐘切，音龍。義同。一曰竹蟻。考證：〔《爾雅·釋蟲》蠪虰螘〕謹照原文虰改朾。

𧔧：《正韻》蒲江切，音龎。姓也。《荀子·王霸篇》羿𧔧門。《正字通》蠭字之譌。今按𧔧姓入三江韻，字从夅，與十七畫蠭字从夆異。

䘇：《唐韻》同蚊。

𧔨：《集韻》迷浮切，音謀。蝥、蟊本字。《說文解字》徐鍇曰：唯此一字象蟲形，不从矛。書者多誤。

𧔩：《集韻》田黎切，音提。《類篇》食苗蟲名。

𧔪：《集韻》毗賔切，音頻。《類篇》蟲名，負盤也。

𧔫：《集韻》主尹切，音準。螴𧔫，蟲行。隷作蜳。註詳蜳字。

𧔬：《集韻》都故切，同蠹。《直音》凡蛀蟲皆曰蠹。字亦作𧔬。又《篇海》食禾蟲。

𧔭：《集韻》雌由切，音秋。同蝵。詳蝵字註。

䘈：《字彙補》《閩書》有䘈魚，音未詳。〇按疑卽蠣字之譌。

𧔮：《韻會》語綺切。《類篇》同螘。詳螘字註。

𧔯：《玉篇》同蚍。《韻學集成》作𧔻。

𧔰：《玉篇》子兗切。與𧕲同。

𧔱：《說文長箋》蠆本字。毒蟲。詳後𧕧字註。

𧔲：同螟。《管子·七臣七主》山多蟲𧔲。

𧔳：《字彙補》音修。神名。《山海經》岐山神涉𧕦。《郭註》𧕦，一作𧔳，笑遊切。

䘉：《韻學集成》蠶一作䘉。俗省作蚕，非。

𧔴：《直音》丑介切。毒蟲

𧔵：《直音》同𧔂。

蠫：《字彙補》力器切，音戾。割也。《荀子·强國篇》蠫盤盂，刎牛馬。

𧔶：《字彙補》徒登切，音騰。神蛇也，見《說文長箋》。○按音義與螣同。《集韻》《類篇》又書作𧑞。

𧔷：《字彙補》思廉切，音暹。𧍧𧔷，似蛤而扁。見《本草》。

蠭：〔古文〕𧒒《唐韻》《集韻》《韻會》𠀤敷容切，音丰。《說文》飛蟲，螫人者。《詩·商頌》莫予荓蠭。《左傳·僖二十二年》蠭蠆有毒。《爾雅·釋蟲》蠭，醜螸。《又》土蠭。《註》江東呼大蠭在地中作房者爲土蠭，啖其子，卽馬蠭。《又》木蠭。《註》似土蠭而小，在樹上作房，江東亦呼爲木蠭，又食其子。《爾雅翼》蜂種類至多，其黃色細𦝫者，謂之穉蜂。又蜜蜂，人收而養之，一日兩出而聚鳴，號爲兩衙，其出採花者，取花鬚上粉置兩髀，或採而無所得，經宿不敢歸房中。又旗名。《左傳·哀二年》獲其蠭旗。又舟名。《拾遺記》武王伐紂，有蠭狀如丹鳥，飛集王舟，翼日南梟紂，名其船曰蠭舟。又星名。《前漢·天文志》杓端有二星，一內爲矛招搖，一外爲盾天蠭。又地名。《拾遺記》燃丘國獻比翼鳥，使者經蠭岑。又與鋒通。《前漢·韓王信傳》及其蠭東向，可以爭天下。《師古註》蠭，鋒同。《長箋》逢二虫，會遭遇毒蟲，意寓戒心也。隷書傳省作蜂。《埤雅》蜂，其毒在尾，垂穎如鋒，故謂之蜂也。《集韻》本作蠭，或作䗬、蚌。《韻會》又作𧋴。考證：〔《爾雅·釋蟲》《註》今江東大蠭，在地中作房者爲土蠭。〕謹照原文今江東改江東呼。

蠮：《唐韻》烏結切《集韻》一結切，𠀤音噎。《類篇》蠮螉，蟲名，土蠭也。《爾雅·釋蟲》果蠃，蒲盧。《註》卽細𦝫蜂也。俗呼爲蠮螉。又蠮螉，塞名。詳螉字註。或作𧔦、𧒐。

蠯：《唐韻》蒲幸切，音𠊧。與𩶁同。《類篇》蚌狹而長者。《周禮·天官·鼈人》祭祀，共蠯蠃蚳，以授醢人。《註》鄭司農云：蠯，蛤也。又《正韻》作螷。《爾雅·釋魚》蜌螷。詳蜌字註。又《集韻》騈迷切，音鼙。《韻會》蒲街切，音牌。《廣韻》符支切，音裨。義𠀤同。《集韻》亦作𤼜。考證：〔《周禮·天官·鼈人》祭祀，共蠯蚳，以授醢人。《註》鄭司農云：蠯，蛤也。〕謹照原文祭祀共蠯下增蠃字。〔《爾雅·釋蟲》螷蜌〕謹照原書釋蟲改釋魚。螷蜌改蜌螷。

𧕃：《集韻》鋤銜切，音巉。《類篇》蟹屬。

𧕄：《唐韻》《集韻》𠀤於陵切，音膺。寒蟬也。詳蟬蜩二字註。

𧕅：《唐韻》《集韻》𠀤郞丁切，音靈。與蛉通。《說文》螟𧕅，桑蟲也。

𧕆：《唐韻》許羈切《集韻》虛宜切，𠀤音羲。蠡名。或作𧔠。

蠰：《唐韻》《集韻》《正韻》𠀤式亮切，音餉。《爾雅·釋蟲》蠰，齧桑。《註》似天牛，長角，體有白點，喜齧桑樹作孔，入其中。江東呼爲齧髮。又師莊切，音霜。義同。又《廣韻》如兩切，音壤。《爾雅·釋蟲》土螽，蠰谿。《註》似蝗而小，今謂之土𧎩。又《集韻》奴當切，音囊。蟷蠰。詳蟷字註。又如陽切，音穰。義同。亦作𧖒。

𧕇：《唐韻》《集韻》𠀤息淺切，音獮。《玉篇》蛇也。

䘌：《唐韻》《集韻》𠀤尼質切，音匿。小蟲。《博雅》䘌䘅蝱也。《類篇》一曰蟲食病。

蠱：《唐韻》公戸切《集韻》《韻會》果五切《正韻》公五切，𠀤音古。《說文》腹中蟲也。《通志·六書略》造蠱之法，以百蟲置皿中，俾相啖食，其存者爲蠱。《左傳·昭元年》於文皿蟲爲蠱。《註》皿，器也，器受蟲害者爲蠱。《周禮·秋官·庶氏》掌除毒蠱。《史記·秦本紀》德公二年初伏，以狗禦蠱。又《左傳·昭元年》穀之飛亦爲蠱。《述異記》晉末，荆州久雨，粟化爲蠱蟲。又《說文》臬桀死之鬼亦爲蠱。又蠱雕，獸名。《山海經》鹿吳之山有獸名蠱雕，其狀如雕而有角，其音如嬰兒之音。又《爾雅·釋詁》蠱，疑也。《左傳註》蠱，惑疾，心志惑亂之疾也。又卦名。《易》巽下艮上，蠱。《序卦傳》蠱者，事也。又《集韻》古慕切，音顧。義同。又《正韻》以者切，音冶。媚也。又《集韻》音義𠀤與冶同。《後漢·馬融傳·廣成頌》田開古蠱。《註》蠱與冶通。考證：〔《爾雅·釋詁》蠱，疑也。《左傳註》蠱，惑疾，心志惑禮之疾也。〕謹照原文禮改亂。

𧕈：《唐韻》於胃切《集韻》紆胃切，𠀤音尉。《爾雅·釋蟲》𧕈，飛螘。《疏》螘有翅而飛者，名𧕈，卽飛螘也。亦作螱。

𧕉：《集韻》牽奚切，音溪。蟲名，土蜂也。本作螇，亦省作𧋉。

𧕊：《唐韻》蘇協切，音燮。《篇海》蛺蜨，蟲名。一作蛺𧕊。

𧕋：《集韻》弋灼切，音藥。《類篇》𧐔𧕋，螢也。詳螢字註。

𧕌：《集韻》力灼切，音略。與𧐋、𧎾同。

蠲：《唐韻》古𤣥切《集韻》《韻會》圭𤣥切，𠀤音涓。《說文》馬蠲，蟲也。《明堂月令》曰：腐草爲蠲。又潔也。《詩·小雅》吉蠲爲饎。《周禮·天官·宮人》除其不蠲。又明也。《左傳·襄十四年》惠公蠲其大德。又《玉篇》除也，疾也。又《韻會》涓畦切，音圭。義同。又與圭通。《儀禮·士虞禮》哀子某，圭爲而哀薦之。《註》引《詩》吉圭爲饎。又《正字通》唐人以漿穫紙使瑩滑，名曰蠲紙。蠲，音圭。《字彙》又讀作桂，引唐太宗詩：水搖文蠲動。言水紋似蠲紙也。《韻略》又音絹。考證：〔又與圭通。《儀禮·士虞禮》哀子某，圭爲哀薦之饗。《註》圭今作蠲。〕謹照原文哀薦之饗改而哀薦之。圭今作蠲改引詩吉圭爲饎。

𧕍：《正字通》音營。《譚子·化書》蟲盜天地生𧕍虰。𧕍虰者，腸中蟲也。

𧕎：《集韻》同螶。《類篇》螶𧎾，或作𧕎𧎾。

𧕏：《正字通》俗蠥字。《韻略》《說文》衣服歌謠之怪謂之祅，禽獸蟲蝗之怪謂之𧕏。本作蠥，今作𧕏。《集韻》或作㜸。《韻會》通作孽。《集韻》同蠥。詳蠥字註。

𧕐：《集韻》螬本字。《說文》𧓉𧕐。今省作螬。《玉篇》古文螬字。註見十一畫。

𧕑：《玉篇》莫侯切。同䖥。又《篇海》莫紅切，音蒙。龜兆氣不澤也。

𧕒：《集韻》同蜚。獸名。如牛，白首蛇尾。

𧕓：《篇海》卽移切，音資。𧕓蠵，龜屬。

䘋：《直音》子廉切。同蠘，蟲也。

𧕔：《直音》同𧖁。𧖁字原作毒下䖵。

蠳：《字彙補》音嬰。龜名。《張衡·南都賦》其水蟲則有蠳龜鳴蛇。《李善註》引《抱朴子》：蠳龜噉蛇。

𧕕：《字彙補》莫庚切，音萌。蟲也。

蠵：《唐韻》戸圭切《集韻》元圭切，𠀤音攜。《說文》大龜也。以胃鳴。《玉篇》蟕蠵，似玳瑁而有文。《前漢·禮樂志》馮蠵切和疏寫平。《揚雄傳》抾靈蠵。互詳蟕字註。又《博雅》地膽，靑蠵也。又《韻會》宿名。又勻規切。義同。《集韻》亦作𧓬。

𧕛：《唐韻》徒河切《集韻》唐何切，𠀤音駝。《山海經》驕山，神𧕛圍處之，其狀如人面，羊角虎爪，恒遊于睢漳之淵，出入有光。《郭璞·圖詠》涉𧕛三脚，𧕛圍虎爪。

𧕜：《集韻》愚袁切，音元。同𧔞。

蠶：《唐韻》昨含切《集韻》《韻會》《正韻》徂含切，𠀤音𨅔。絲蟲也。《說文》任絲也。《詩·豳風》蠶月條桑。《書·禹貢》桑土旣蠶。《淮南子·天文訓》蠶珥絲而商絃絕。《博物志》蠶三化，先孕而後交，不交者亦產子。《爾雅翼》蠶之狀，喙呥呥類馬，色斑斑似虎。初拂謂之蚝，以毛掃之，蠶尚小，不欲見露氣。桑葉著懷中令暖，然後切之得氣，則衆惡除也。《酉陽雜俎》食而不飮者蠶。又原蠶。《埤雅》再蠶謂之原蠶，一名魏蠶，今以晚葉養之。又紅蠶。蠶足於葉三俯三起，二十七日而蠶已老，則紅，故謂之紅蠶。又野蠶。《後漢·光武紀》野蠶成繭，被于山阜。又華蠶。《述異記》園客種五色香草，啖華蠶，得繭一百二十枚，大如甕。又《本草》石蠶，一名沙蝨，乃東澗水中細蟲。又雪蠶，生隂山及峨嵋山，北人謂之雪蛆。又金蠶，屈如指環，食故緋帛錦，如蠶之食葉也。又蠶室。《晉書·禮志》皇后親乗車東郊苑中蠶室祭蠶神。又蠶神。《爾雅翼》今蠶神曰苑窳婦人、寓氏公主，凡二神。又人名。《成都記》蠶叢氏，蜀君也。又地名。《前漢·地理志》蜀郡蠶陵。《國名記》彭之遵縣有蠶厓。又蠶繭，草名。《本草》治腫脹。

𧕝：《唐韻》奴丁切《集韻》囊丁切，𠀤音寧。《說文》蟲也。《廣韻》螻蛄也。又女正切。義同。亦作䗿。

蠷：《唐韻》其俱切《集韻》權俱切，𠀤音劬。蠷螋，蟲。

蠸：《唐韻》巨員切《集韻》逵員切，𠀤音權。《爾雅·釋蟲》蠸，輿父，守瓜。《註》今瓜中黃甲小蟲，喜食瓜葉，故曰守瓜。《莊子·至樂篇》瞀芮生乎腐蠸。又《本草》馬陸，一名馬蠸。又《說文》一曰大螫也。又《類篇》呼官切，音歡。義同。又《集韻》呼玩切，音喚。大鼈也。

𧕞：《集韻》虞貴切，音魏。《類篇》再蠶也。本作魏。詳蠶字註。

蠹：〔古文〕螙《唐韻》《集韻》當故切《韻會》《正韻》都故切，𠀤音妒。《說文》木中蟲也。《莊子·人閒世》以爲門戸則液樠，以爲柱則蠹，是不材之木也。《註》蟲在木中謂之蠹。又《前漢·南粵傳》桂蠹一器。又《續博物志》積穀則生蠹。又蠹書。《穆天子傳》天子東遊，次雀梁，蠹書于羽陵。《註》暴書中蠹蟲，使不藏匿也。《徐陵·玉臺新詠序》辟惡生香，聊防羽陵之蠹。又《爾雅·釋蟲》蜭，毛蠹。《註》卽蛓也。《說文》作蠹，省作螙，象䖵在木中形。《集韻》亦作𧔬。《韻會》別作蠧，非。考證：〔《穆天子傳》天子東遜。〕謹照原文遜改遊。

𧕟：《玉篇》色江切，音雙。蟲名。

𧕠：《玉篇》古文螽字，註見十一畫。

𧕡：《唐韻》《集韻》𠀤匹北切，音𠣾。𧕡蝗，蟲名也。

𧕢：《集韻》乙力切，音億。同䗷。《玉篇》小蜂也。詳䗷字註。

蠺：《海篇》同蠶。

𧕣：《字彙補》同𧕲。

𧕤：《集韻》末各切，音莫。《篇海》𧕤貈，蟲名，螳螂也。通作莫。

𧕥：《玉篇》莫格切，音陌。小蚊蟲。

𧕦：《類篇》𧕛或从單。

𧕧：《說文長箋》丑犗切，音蠆。海中有𧕧魚，尾下有毒，螫人。或作𦹌𧔱。

𧕨：《字彙補》從桑切，音藏。石高險貌。《揚雄·蜀都賦》𡶑石𧕨崔。

𧕩：《字彙補》音未詳。爛也。出《釋藏》羣字函。

𧕮：《唐韻》呂支切《集韻》鄰知切，𠀤音離。《類篇》螹𧕮，龍無角。一曰蟲名。

𧕯：《唐韻》所宜切《集韻》山宜切，𠀤音簛。蚰蜒別名。《揚子·方言》蚰蜒，或謂之䗅𧕮。又《廣韻》呂支切，音離。《集韻》郞計切，音麗。義𠀤同。

𧕰：《篇海》同蜉。

𧕱：《腐韻》胡瞎切《集韻》下瞎切，𠀤音轄。蟲名。《說文》螻蛄也。又《類篇》何葛切，音曷。義同。

𧕲：《唐韻》《集韻》𠀤子兗切，音臇。蟲食也。《長箋》雋爲美食，故从雋。又《類篇》麤兗切。蟲食創也。

𧕳：《正字通》蠃字之譌。

蠻：《唐韻》莫還切《集韻》《韻會》《正韻》謨還切，𠀤音獌。《玉篇》南夷名。《書·禹貢》三百里蠻。《傳》以文德蠻來之不制以法。《周禮·夏官·大司馬》又其外，方五百里曰蠻畿。《疏》蠻者縻也，縻繫之以政敎也。《班固·東都賦》外綏百蠻。《唐書·南蠻傳》有十姓白蠻，五姓烏蠻。又綿蠻，鳥聲。《詩·大雅》綿蠻黃鳥。又蠻蠻，鳥名。《山海經》崇吾之山有鳥焉，其狀如鳧而一翼一目，相得乃飛，名曰蠻蠻。又水名。《戰國策》灓水齧其墓。《春秋後語》作蠻水。又雷名。《道書》五雷，五曰蠻雷。又姓。《通志·氏族略》蠻氏芈姓，荆楚之後因氏焉。又《韻補》彌鄰切，音民。《班固·東都賦》外綏百蠻。叶上珍字韻。又《古音攷》叶音眠。《曹植·王粲誄》翕然鳳舉，遠竄荆蠻。身窮志達，居鄙行鮮。

𧕴：《玉篇》音難。蟲名。

𧕵：《集韻》覓畢切，音密。同蠠。《爾雅》蠠沒，或从黽。《玉篇》𧕵，今作蜜。註詳八畫。

䘍：《玉篇》《集韻》𠀤與蠆同。又《類篇》他達切，音撻。義同。

𧕶：《韻會》同螘。

𧕷：《說文長箋》同蠢。蟲動也。

𧕸：《字彙補》音皇。蟲名。

𧕹：《篇海》尺尹切，音蠢。出也，作也，動搖貌。

𧕺：《字彙補》申莊切，音雙。蟲名。

𧕽：《正字通》俗蠶字。

𧕾：《正字通》俗蠽字。

𧕿：《集韻》府尾切，音匪。《類篇》蟲名，負蠜也。《說文》从非蟲作𧕿。又父沸切，音屝。義同。或作蜚。

蠼：《集韻》厥縛切，音矍。《類篇》獸名。母猴也。《司馬相如·上林賦》蛭猱蠼猱。又《司馬相如·大人賦》蠼以連卷。《索隱註》韋昭曰：蠼，龍之形貌。又《篇海》音瞿。與蠷通。詳蠷字註。蠼猱之蠼本作玃，別詳犬部。考證：〔《司馬相如·上林賦》蛭蜩蠼猱。〕謹照原文蜩改猱。

𧖀：《唐韻》陟劣切《集韻》株劣切，𠀤音輟。蟲名，茅蜘蛛也。《玉篇》𧖀，𧓿也。○按卽蠿字重文。

𧖁：《直音》同蚊。又《字彙補》香謁切，音娎。螫人蟲也。

𧖂：《字彙補》同㤏。◎按《廣韻》無𧖂字，㤏、𢥞同音，疑卽𢥞字之譌。

蠽：《唐韻》姊列切《集韻》子列切，𠀤音𩯰。《爾雅·釋蟲》蠽，茅蜩。《註》江東呼爲茅蠽，似蟬而小，靑色。附詳蜩字註。又《集韻》同蚻，蜻蜻也。詳蚻字註。亦作𧓷。

𧖄：《集韻》力制切，音厲。《篇海》與𧓽、蠣𠀤同。

𧖅：《唐韻》彌畢切《集韻》覓畢切。𠀤同蜜。《說文》本作𧖅，或从虫、宓。詳蜜字註。

𧖆：《篇海》他達切，音撻。蝲𧖆也。

蠾：《唐韻》之欲切《集韻》朱欲切，𠀤音燭。蚤也。《揚子·方言》鼅鼄，自關而東，趙魏之郊或謂之蠾蝓。蠾蝓者，侏儒語之轉也。又䖭蠾，蠀螬。詳䖭字註。又殊玉切，音蜀。與蠋通。

𧖇：《集韻》委勇切，音擁。蟲名。《廣雅》蠶也。一曰蛘也，或作䗸。

𧖈：《集韻》蚍本字。《說文》从蟲，毗聲。《玉篇》作𧔆。《唐韻》作𧖕。

𧖉：《集韻》𧔡本字。

𧖊：《集韻》與蠀、𧓉同。

蠽：《唐韻》姊列切《集韻》子列切，𠀤音𩯰。《爾雅·釋蟲》蠽，茅蜩。《註》江東呼爲茅蠽，似蟬而小，靑色。附詳蜩字註。又《集韻》同蚻，蜻蜻也。詳蚻字註。亦作𧓷。

𧖄：《集韻》力制切，音厲。《篇海》與𧓽、蠣𠀤同。

𧖅：《唐韻》彌畢切《集韻》覓畢切。𠀤同蜜。《說文》本作𧖅，或从虫、宓。詳蜜字註。

𧖆：《篇海》他達切，音撻。蝲𧖆也。

蠾：《唐韻》之欲切《集韻》朱欲切，𠀤音燭。蚤也。《揚子·方言》鼅鼄，自關而東，趙魏之郊或謂之蠾蝓。蠾蝓者，侏儒語之轉也。又䖭蠾，蠀螬。詳䖭字註。又殊玉切，音蜀。與蠋通。

𧖇：《集韻》委勇切，音擁。蟲名。《廣雅》蠶也。一曰蛘也，或作䗸。

𧖈：《集韻》蚍本字。《說文》从蟲，毗聲。《玉篇》作𧔆。《唐韻》作𧖕。

𧖉：《集韻》𧔡本字。

𧖊：《集韻》與蠀、𧓉同。

𧖑：《集韻》渠良切，音彊。《說文》籀文强字。

𧖒：《集韻》同蠰。詳蠰字註。

蠿：《集韻》側八切，音札。《說文》蠿蟊，作網蛛蟊也。又朱劣切，音拙。義同。或作蝃、䖦。《正字通》《六書正譌》以爲小蟬，非是。

𧖓：《集韻》籀文融字。

䘎：《集韻》烏關切，音彎。《玉篇》蟲名。又《類篇》䗡䘎。蟲曲息貌。

𧖔：《唐韻》良刃切，音轥。蟁也。又《類篇》眉貧切，音民。義同。

𧖕：《唐韻》同蚍。詳𧖈字註。

𧖖：《直音》與蠻同。

𧖗：《說文解字》蠰本字。

𧖘：《集韻》閭員切，音攣。《類篇》𧖘蜛，蟲名。

𧖙：《集韻》呼典切，音顯。小蛤也。與蜆、䗾同。

𧖚：《集韻》蜉本字。《前漢·五行志》螕𧖚。《註》孟康曰：與蚍蜉同。

𧖛：《集韻》與𡳭同。《類篇》移蠶也。

𧖜：《唐韻》《集韻》𠀤郞丁切，音靈。螢也。

𧖝：《直音》同蟭。

𧖞：《字彙補》籀文鱣字。《說文長箋》鱣，無鱗有甲，有異於魚，故从虫从魚。

𧖢：《字彙補》呼外切，音𧱳。見《藏經字義》。

𧖣：《字彙補》音未詳。𧖣𧊲，龍屬。見《陸容·菽園雜記》。

𧖤：《說文解字》螬字本文。

