手：〔古文〕𠂿《唐韻》書九切《集韻》《韻會》《正韻》始九切，𠀤音首。《釋名》手須也，事業所須也。《急就篇》捲捥節爪拇指手。《師古註》及掌謂之手。《易·說卦》艮爲手。《疏》艮旣爲止，手亦能止持其物，故爲手也。《禮·玉藻》手容恭。又以手執器亦曰手。《禮·檀弓》王事也。子手弓而可。《公羊傳·莊十三年》曹子手劒而從之。又《司馬相如·上林賦》手熊羆。《註》言手擊之。又叶尸周切，音收。《焦氏·易林》邑姜叔子，天文在手。實沈參墟，封爲晉侯。又叶賞呂切，音黍。《郭璞·神嘘贊》腳屬於頭，人面無手。厥號曰嘘，重黎所處。又叶矧視切，音矢。《宋玉·笛賦》延長頸，奮玉手，摛朱脣，曜皓齒。又《說文》拳也。《正字通》握手謂之拳。非手卽拳也。

才：《唐韻》昨哉切《集韻》《韻會》《正韻》牆來切，𠀤音裁。《說文》艸木之初也。从丨，上貫一，將生枝葉。一，地也。《徐曰》上一，初生岐枝。下一，地也。《六書正譌》才，木質也。在地爲木，旣伐爲才，象其枝根斬伐之餘。从木省。別作材，非。又天地人爲三才。《易·繫辭》有天道焉，有人道焉，有地道焉。兼三才而兩之，故六。一曰能也。《禮·文王世子》必取賢斂才焉。《論語》才難，不其然乎。《前漢·武帝紀》其令州縣舉茂才異等。《唐書·百官志》擇人以四才。《邵堯夫曰》臨大事然後見才之難。才者，天之良質也，學者所以成其才也。又質也，力也。《詩·魯頌》思無期，思馬斯才。《傳》多材也。《孟子》非天之降才爾殊也。《近思錄》性出於天，才出於氣，氣淸則才淸，氣濁則才濁。又姓。明尙書才寬。又《集韻》通作材。《說文》材，水挺也。从木，才聲。《徐曰》木勁直可用，故曰入山掄可爲材者。人之有才，義出於此。又《正韻》與纔通。古用才爲纔始字。《晉書·謝混傳》才小冨貴，便豫人家事。又與裁通。《戰國策》惟王才之。又與財通。《前漢·揚雄傳》財足以奉宗廟。又《集韻》將來切，與哉同。亦始也。《爾雅·釋詁疏》哉，古文作才。以聲近，借爲哉始之哉。又作代切，音再。義同。又叶卽由切，音遒。《焦氏·易林》季子多才，使我不憂。

扎：《唐韻》《集韻》《韻會》《正韻》𠀤側八切，音札。拔也。又《集韻》《韻會》𠀤乙黠切。與揠同。見揠字註。

𢩥：《說文》失本字。式質切。縱也。乙象艸木屈曲而出形，故从乙。《正譌》从手乙聲。《六書精薀》凡失皆作𢩥。別詳大部失字註。

𢩦：同丮。《說文》持也。几劇切，讀若戟。別詳丨部丮字註。

㧃：《集韻》收，古作㧃。註詳攴部二畫。又《集韻》居虬切，音樛。與摎同。束也。〇按《說文》收从丩从攴，改从手。

𢩨：《玉篇》《集韻》𠀤古文巧字。註詳工部二畫。

扏：〔古文〕㧨《唐韻》巨鳩切《集韻》渠尤切，𠀤音求。緩持也。一曰不固也。一說扰字之譌。

㧄：《廣韻》丘犯切《集韻》《篇海》口犯切，𠀤顩上聲。以手㧄物也。一曰取也。又《篇海》渠虯切，音仇。義同。

扐：《唐韻》盧則切《集韻》《韻會》《正韻》歷德切，𠀤音勒。筮者著蓍指閒也。《易·繫辭》歸奇于扐以象閏，五歲再閏，故再扐而後掛。《揚子·太𤣥經》作艻。《註》猶成也。又《集韻》六直切，音力。縛也。關中語。又縣名。《前漢·高五王傳》濟南王辟光，以扐侯立。《註》扐音勒。平原縣也。《史記·索隱》音力。○按《說文》作朸。別見木部。

扑：《唐韻》《集韻》《韻會》𠀤普木切，鋪入聲。與攴同。小擊也，打也。《戰國策》若扑一人，若捽一人。《史記·刺客傳》高漸離舉筑扑秦皇帝，不中。又杖也。《書·舜典》扑作教𠛬。《傳》扑，榎楚也，不勤道業則撻之。《禮·月令》司徒搢扑北面誓之。或作撲。又《集韻》匹角切，音璞。與㩧同。亦擊也。或作𢪊。又《類篇》匹𠋫切，剖去聲。扣也。又《集韻》拍逼切。同揊。見揊字註。

扒：《唐韻》博怪切《集韻》《韻會》《正韻》布怪切，𠀤音拜。拔也。《元包經》拔屵扒氐。傳曰：轉石伐木也。《註》屵音業。氐，根也。又與拜通。《王應麟·詩攷》勿翦勿扒。亦作拜。又《唐韻》博拔切《集韻》《韻會》布拔切，𠀤音八。破也。《史記·封禪書》掊視得鼎。《註》索隱曰：掊，扒也。又擊也。或作捌。又《唐韻》彼列切《集韻》筆別切，𠀤讀若分別之別。擘也，剖分也。

打：《唐韻》《集韻》《韻會》𠀤都挺切，音頂。《說文》擊也。从手丁聲。《穀梁傳·宣十八年》邾人戕繒子于繒，梲殺也。《註》謂捶打。音頂。又《六書故》都假切《韻會》《正韻》都瓦切。《正韻箋》打字通音當作都那切，如讀都瓦切，不成聲矣。◎按打與撻同義。楊愼曰：尚書撻音人聲，又轉上聲。俗用打爲撻，然从撻轉音，亦未合。今讀德馬切，答上聲爲正。《北史·張彝傳》羽林武賁將幾千人，至尚書省，以瓦石擊打公門。又白打，毬采名。《蹴踘譜》每人兩踢名打二，曳開大踢名白打。《韋莊詩》內官初賜淸明火，上相閒分白打錢。又《唐韻》德冷切《集韻》《韻會》都冷切，𠀤讀與等近。義同。又《歐陽脩·歸田錄》打字當滴耿切。○按《字彙》誤改音滴。又《項氏家說》俗助語每與本辭相反，其於打字用之尤多。凡打𤴁、打聽、打量、打睡，無非打者。

扔：《唐韻》如乗切《集韻》《韻會》如蒸切，𠀤音仍。《說文》因也。《博雅》引也，就也。或作𢫨。又姓。《前漢·古今人表》有扔君。又《廣韻》《正韻》而證切《集韻》《韻會》如證切，𠀤音認。强牽引也。又摧也。《後漢·馬融·廣成頌》竄伏扔輪。《註》言爲輪所摧也。

𢩭：《唐韻》倉本切《集韻》取本切，𠀤音忖，讀若寸上聲。截也。《博雅》斷也。與𠚶同。

㧆：《唐韻》《集韻》𠀤居焮切，音靳。以巾覆物也。又《集韻》居銀切，音巾。又居覲切，巾去聲。義𠀤同。

𢩮：《正字通》𣏾字之譌。字彙音亦，訓拭，非。

扗：在本字。《正字通》字彙音母，訓手指，與拇混。

托：《集韻》《韻會》𠀤闥各切。同拓。見拓字註。又不托，與餺飥通。《五代史·李茂貞傳》一日食粥，一日食不托。《歐陽脩·歸田錄》唐人謂湯餠爲不托。又柈名。宋曰托子，今曰托盤。

㧇：《集韻》武道切，旄上聲。持也。

扙：《集韻》雉兩切，音丈。傷也。

𢩯：《集韻》九勿切，音𠜾。讀若厥。以杖掘出也。○按𢩯从孒。博雅云：孒孒，短也。一曰無左臂，音厥。《正字通》譌从孑。又𡥅𢩴。

扚：《唐韻》都了切《集韻》丁了切，𠀤音鳥。《說文》疾擊也。《揚子·方言》揜取曰扚。又《廣韻》都歷切《集韻》丁歷切，𠀤音的。引也。又《集韻》職略切，音灼。旁擊也。又乙却切，音約。手指節文也。又狼敵切，音歷。按也。

扛：《唐韻》《集韻》《韻會》𠀤古雙切，音杠。《說文》橫關對舉也。《史記·項羽紀》籍長八尺餘，力能扛鼎。《韓愈·贈張籍詩》龍文百斛鼎，筆力可獨扛。又《集韻》《正韻》𠀤居郞切，音岡。亦舉也。與掆同。或作抗。又《集韻》虎項切。與𢴦同。荷擔也。詳𢴦字註。《韻會》通作𢱫。

扜：《唐韻》憶俱切《集韻》邕俱切，𠀤音紆。《說文》指麾也。又持也。又《廣韻》況于切《集韻》匈于切，𠀤音吁。義同。

扝：《唐韻》苦胡切《集韻》空胡切，𠀤音枯。《揚子·方言》扝搷揚也。又《廣韻》哀都切《集韻》汪胡切，𠀤音烏。引也。扝原字从亐。

扞：《唐韻》《集韻》《韻會》《正韻》𠀤侯幹切，音翰。以手扞也。又衞也。《左傳·文六年》親帥扞之，送致諸竟。《前漢·𠛬法志》手足之扞頭目。《註》扞，禦難也。又《說文》忮也。《增韻》抵也。《禮·學記》發然後禁，則扞格而不勝。《註》扞，堅不可入之貌。又《史記·楚世家》蜀伐楚，於是楚爲扞關以距之。《後漢·郡國志》巴郡魚復扞水，有扞關。又與𤿧通。臂衣也。《前漢·尹賞傳》被鎧扞，持刀兵。又與銲通。《戰國策》豫讓刃其扞。《註》矛鐏謂之銲，施刃其端。又《集韻》古旱切，干上聲。與擀同。《集韻》或作捍。別作㪋。

扟：《唐韻》所臻切《集韻》疏臻切，𠀤音莘。《說文》从上挹也。《廣韻》自上擇取物也。又《博雅》掊扟，減也。《元包經》損扟且剺。傳曰：扟且剺剝之也。

扠：《集韻》《韻會》《正韻》𠀤初加切，音叉。挾取也。《韓愈詩》饞扠飽活臠。又器名。《周禮·天官·𪔀人》簎魚𪔀。《註》以扠刺泥中搏取之。又《集韻》《韻會》𠀤初佳切，音釵。打也。又《廣韻》丑佳切《集韻》攄佳切，𠀤與搋同。以拳加物也。《韻會》通作叉。或借用杈。

扡：《集韻》同拕。詳拕字註。又《集韻》待可切，駝上聲。引也。《音學五書》古音徒可切。後人誤入紙韻。《詩·小雅》伐木掎矣。析薪扡矣。詳掎字註。又《唐韻》移爾切，迤上聲。加也。又離也。又《集韻》《韻會》𠀤丑豸切，褫上聲。析也。又落也。與搋同。或作拸。又《集韻》《韻會》𠀤丈尒切，音豸。義同。又《集韻》丈蟹切，音廌。亦析也。又余支切，音移。遷徙也。又是義切，音豉。牽也。《韻會》《說文》引《詩》漢五經本作杝，今文《毛詩》陸德明所定作扡，音異字異而義實同。◎按《詩·小雅·釋文》敕氏反。又疏云：扡者，施也。觀其裂而漸相施及也。諸家音訓多从紙韻，今依《類篇》以古音爲正，而餘音附之。考證：〔按詩小雅箋註，敕氏反。〕謹照原書箋註改釋文。

扢：《唐韻》《集韻》《韻會》𠀤古忽切，音骨。摩也。《前漢·禮樂志》扢嘉壇，椒蘭芳。《註》摩拭其壇。《左思·吳都賦》挂扢而爲創痏。又《唐韻》戸骨切《集韻》胡骨切，𠀤音鶻。又《集韻》下沒切，音齕。義𠀤同。又《廣韻》《集韻》𠀤居乙切，音訖。擊也。又《集韻》許訖切，音迄。奮舞貌。一曰喜也。《莊子·讓王篇》子路扢然執干而舞。又魚乞切，音屹。義同。又九傑切，音紇。拔引也。《正字通》同㧉，省文。

扣：《唐韻》苦𠋫切《集韻》《韻會》《正韻》丘𠋫切，𠀤音𡨥。擊也。《晉書·張華傳》吳郡臨平岸，出一石鼓，華曰：可取蜀中桐材，刻爲魚形，扣之則鳴矣。又《廣韻》《正韻》苦后切《集韻》《韻會》去后切，𠀤音口。義同。又《說文》牽馬也。本作𢼒。通作叩。

扤：《唐韻》《集韻》《韻會》《正韻》𠀤五忽切。音兀。《說文》動也。《詩·小雅》天之扤我，如不我克。《周禮·冬官考工記·輪人》輻廣而鑿淺，則是以大扤。《揚子·方言》扤，不安也。又《廣韻》《集韻》𠀤魚厥切，音月。義同。詩箋註有二音。又《集韻》五活切，玩入聲。義同。或作卼。

㧈：《集韻》引，古作㧈。註詳弓部一畫。

𢩰：《集韻》止兩切，音掌。批擊也。𤓯从反爪。《類篇》合抓𢩰爲一。

𢩱：《篇海》音棒。打也。

扥：《篇海》音頓。動也。《佩觽集》扽，亦作扥。

𢩲：《集韻》思晉切，音信。振也。與扟字音義俱別。

扦：《正字通》俗𢳍字。

𢪃：《廣韻》《集韻》𠀤倉沒切，音猝。《字林》摩也。又《集韻》干結切，音切。義同。

扭：《唐韻》《集韻》𠀤女久切，音紐。《佩觿集》手轉貌。今俗謂手揪爲扭。一曰按也。又《廣韻》陟柳切，音肘。義同。又《集韻》陟救切，音晝。挼也。

𢪄：俗捽字。補遺：《龍龕》昨沒切。毛捽也。𢪄字右原作平字上出頭。𢪄，俗捽字。

㧉：《唐韻》古代切《集韻》《韻會》《正韻》居代切，𠀤音槩。《博雅》磨也。《淮南子·要略篇》禹燒不暇撌濡不給㧉。又《集韻》古對切，音憒。又戸代切，音瀣。義𠀤同。又取也。又語訐切，音钀。擊也。又吉屑切，音結。義同。

𢪅：《正字通》扴字之譌。字彙音訓與扴通。改作𢪅，非。

扮：《廣韻》《正韻》房吻切《集韻》《韻會》父吻切，𠀤音憤。《說文》握也。一曰動也。又《唐韻》方吻切《集韻》府吻切，𠀤音粉。義同。《史記·貨殖傳註》大官常以十月作沸湯，燖羊胃，以椒薑扮之訖，暴使燥，謂之脯。或作𢮈。又《廣韻》符文切《集韻》方文切，𠀤音分。義同。又幷也。《戰國策》恐其伐秦之疑也。又身自醜於秦扮之。《註》言合諸國。《揚子·太𤣥經》地則虛三，以扮天十八也。又《集韻》敷文切，音芬。義同。又《唐韻》晡幻切《集韻》博幻切，𠀤班去聲。《中原雅音》裝扮也。今俗以裝飾爲打扮。又《集韻》虎買切。亂也。

𢪆：《正字通》扮字之譌。

㧊：《唐韻》《集韻》𠀤普活切，音潑。《說文》㨷也。一曰擊也。《淮南子·說林訓》游者以足蹶，以手㧊。又《集韻》蒲撥切，音跋。推也。一曰㧊㨭，自任無憚也。又㧊捍，地名。《唐書·西域傳》東南千餘里有㧊捍者，山四環之，地膏腴。

扯：《正字通》俗撦字。《正韻箋》扯，本作撦。

扰：《玉篇》于救切，音宥。福也。◎按《說文》𦥝字，重文作抭。《正字通》牽引扰字，謂與揄通，改周禮爲舂扰，誤。

扱：《唐韻》楚洽切《集韻》《韻會》測洽切，𠀤音鍤。《說文》收也。又《廣韻》取也，獲也，引也，舉也。又《周禮·地官》共其接盛。《疏》讀接爲扱，頒扱也。詳接字註。又拜手至地也。《儀禮·士昏禮》婦拜扱地。《註》猶男子稽首。又與插通。《詩·周南》薄言襭之。《傳》扱衽曰襭。《疏》扱衣上衽于帶也。《禮·問喪》雞斯徒跣扱上衽。又《集韻》乞及切，音泣。亦手至地也。《儀禮註》劉昌宗讀。又逆及切，音岌。義同。又測入切，讖入聲。亦取也。又《唐韻》《正韻》許及切《集韻》《韻會》迄及切，𠀤音吸。斂取也。《禮·曲禮》以箕自鄕而扱之。《疏》讀爲吸者，以其穢物少，吸然則盡也。又《集韻》訖立切，音急。亦引也。又七接切，音妾。搢也。或作插。

扲：《集韻》其淹切，音箝。《博雅》甾扲，專職業也。《揚子·方言》扲，業也。《郭璞註》謂基業也。又《玉篇》記也。又《集韻》《韻會》𠀤渠金切，音琴。急持也。與捦同。又《五音集韻》巨禁切，音噤。捉也。或作擒。

扳：《廣韻》布還切《集韻》《韻會》《正韻》逋還切，𠀤音班。挽也，引也，援也。《公羊傳·隱元年》諸大夫扳隱而立之。又《唐韻》《集韻》《韻會》《正韻》𠀤普患切，音眅。義同。又《唐韻》普班切《集韻》披班切，𠀤與攀同。詳攀字註。

扴：《廣韻》古黠切《集韻》《韻會》《正韻》訖黠切，𠀤音戛。《說文》刮也。《廣韻》揩扴物也。《韓愈·征蜀聯句》室晏絲曉扴。《註》機杼揩扴聲。

扵：俗於字。

扶：〔古文〕𢻳𢱿《唐韻》防無切《集韻》《韻會》馮無切《正韻》逢夫切，𠀤音符。《說文》佐也。一曰相也。《揚子·方言》護也。《郭璞註》扶挾將護。《論語》顚而不扶。《前漢·高祖紀》不如更遣長者，扶義而西。《註》以義自助也。又緣也。《晉語》侏儒扶盧。又州名。扶州在隴右，唐屬山南道。又澤名。《前漢·地理志扶柳縣註》地有扶澤，澤中多柳。又姓。《前漢·藝文志》傳魯論語者，魯扶卿。又《集韻》與芙通。扶蕖，荷也。又與𩖬通。大風也。又《唐韻》甫無切《集韻》《韻會》風無切，𠀤音夫。《禮·投壺》籌，室中五扶，堂上七扶，庭中九扶。《註》鋪四指曰扶。通作膚。《公羊傳·僖三十一年》觸石而出，膚寸而合。《註》側手曰膚，按指曰寸。又幼小貌。《揚子·太𤣥經》赤子扶扶。又《集韻》蓬逋切，音蒲。與匍同。手行也。《左傳·昭二十一年》扶伏而擊之。《註》伏，蒲北反。《禮·檀弓》詩云：扶服救之。《陸氏音義》作匍匐，音同。又《前漢·天文志》晷長爲潦，短爲旱，奢爲扶。《註》鄭氏曰：扶當爲蟠，齊魯之閒聲如酺酺，扶聲近蟠，止不行也。晉灼曰：扶，附也，小臣附近君子之側也。又叶房尤切，音浮。《陸雲·答兄詩》昔我先公，爰造斯猷。今我六蔽，匪崇克扶。考證：〔《公羊傳·僖三十一年》觸石而出，扶寸而合。《註》側手曰扶，按指曰寸。通作膚。〕謹照原文兩扶字𠀤改膚。以通作膚三字移於公羊傳之上。

㧋：《篇海》火犬切，鋗上聲。捵也。《正字通》六書無扷㧋，宜刪。

扷：《集韻》烏到切，音奧。量也。

扸：《玉篇》星歷切，俗析字。《正字通》同析。又音席。《揚子·太𤣥經》常變錯，故百事扸。《註》謂百事分扸。又與折同。《元包經》輿之扸。傳曰：輿之扸，車之脫也。《註》輿車扸散。◎按唐韻先擊切，集韻先的切，𠀤从木作㭊，與析同，無扸。

𢪇：《唐韻》士良切《集韻》資良切，𠀤音將。《說文》扶也。又《集韻》仕莊切，音牀。義同。《字林》或作摪。《六書故》作𤕭。通作將。又《玉篇》古文將字。註詳寸部八畫。

批：《唐韻》匹迷切《集韻》《韻會》篇迷切，𠀤音鈚。《說文》手擊也。《左傳·莊十二年》宋萬遇仇牧于門，批而殺之。又《廣韻》推也，轉也。又示也。《唐書·李藩傳》遷給事中，制敕有不便者，黃紙後批之。又《韻會》與𠜱通。削也。《杜甫·房兵曹馬詩》竹批雙耳峻。又《集韻》騈迷切，音鼙。擊也。又助也。又頻脂切。與琵通。琵琶，馬上所鼓。或从手。《風俗通》批把，近世樂家所作，以手批把，因以爲名。又《韻會》《正韻》𠀤普弭切，音庀。亦手擊也。又《集韻》《韻會》𠀤蒲結切，音蹩。讀若敝入聲。義同。《史記·荆軻傳》奈何以見陵之怨，欲批其逆鱗哉。《註》批謂觸擊之。又《孫臏傳》批亢擣虛。《註》批音白結反。相排批也。《莊子·養生主》批大郤，導大窾。又《正韻》避列切，音別。義同。《韻會》通作㧙。《集韻》本作𢱧。

扺：《唐韻》《正韻》諸氏切《集韻》《韻會》掌氏切，𠀤音紙。《說文》側擊也。《前漢·杜周傳贊》業因勢而扺陒。《註》陒音詭。毀也。言因事形勢而擊毀之也。《揚雄·解嘲》扺穰侯而代之。又《集韻》翹移切，音祁。擬手期剋也。又《集韻》《正韻》亦作抵。◎按扺有紙邸二音，取義尤多，抵可通入扺，而扺不可通入抵。《正字通》說从合，亦混。《集韻》或作㧗。

扻：《集韻》側吏切，音胾。治髮也。《莊子·庚桑楚》𥳑髮而扻，數米而炊。又子結切，音節。義同。又側瑟切。與櫛同。又《集韻》損，古作扻。註詳十畫。又苦感切，音坎。擊也。

扼：《集韻》《韻會》《正韻》𠀤乙革切。同㧖。《前漢·李陵傳》力扼虎，射命中。又《正韻》與軛通。《莊子·馬蹄篇》加之以衡扼。本作搹。詳㧖字註。

𢪈：《唐韻》他含切，音探。《說文》幷持也。又《集韻》他甘切，音坍，讀若菼平聲。義同。又《唐韻》《集韻》𠀤那含切，音南。《博雅》持也。又《集韻》如占切《篇海》汝鹽切，𠀤音髥。義同。或作抩，非。

扽：《唐韻》《集韻》𠀤都困切，音頓。撼也。又《博雅》引也。一曰摩也。或作𢻴。

找：《集韻》胡瓜切，音華。與划同。舟進竿謂之划。《正韻》撥進船也。又俗音爪。補不足曰找。

承：《唐韻》署陵切《集韻》《韻會》辰陵切，𠀤音丞。《說文》奉也。《書·說命》后克聖，臣不命其承。《詩·小雅》承筐是將。又受也。《禮·禮運》是謂承天之祜。《疏》受天之福也。又《增韻》下載上也。《易·坤彖》萬物資生，乃順承天。《尚書·大傳》庶人有石承。《註》屋柱下石也。又《廣韻》次也。《左傳·昭十三年》同盟于平丘，子產爭承。《註》承貢賦之次也。又繼也。《詩·小雅》如松柏之茂，無不爾或承。《疏》新故相承，無彫落也。又止也。《詩·魯頌》則莫我敢承。《疏》無有於我敢禦止之者。又通丞。《左傳·哀十八年》楚右司馬子國帥師而行，請承。《註》承，佐也。又州名。漢牂柯郡地，宋置承州。又姓。《後漢·承宮傳註》承姓，衞大夫成叔承之後。又《正韻》時征切，音成。義同。又《集韻》諸仍切，音蒸。水名。《前漢·地理志》長沙國承陽縣。《註》承水，出零陵永昌縣界，東流注湘。又《集韻》《韻會》𠀤持陵切，音懲。《左傳·哀四年》蔡昭侯如吳，諸大夫恐其又遷也，承。《註》承，蓋楚言。又《集韻》《類篇》𠀤蒸上聲，與抍通。《列子·黃帝篇》孔子觀於呂梁，見一丈夫游之，使弟子𠀤流而承之。《註》出溺爲承。直作拯。又《韻會》《正韻》𠀤昨亙切，音贈。猶送也。《禮·文王世子》賵賻承含，皆有正焉。《註》承讀爲贈，聲之誤也。又《集韻》《韻會》𠀤諸應切，音證。縣名。《前漢·地理志》東海郡承縣。《註》應劭讀。又叶辰羊切，音常。《班固·高祖泗水亭𥓓》休勳顯祚，永永無疆。於皇舊亭，苗嗣是承。《集韻》或作𢪻。又作氶。

𢪉：《韻會》引古作𢪉。《正字通》俗引字。◎按集韻古文作㧈巳。見前註。

技：《唐韻》渠綺切《集韻》《韻會》《正韻》巨綺切，𠀤奇上聲。《說文》巧也。《禮·王制》作奇技，奇器以疑衆。《疏》若公輸般請以機窆，指其人巧謂之奇技，指其機窆謂之奇器。《前漢·藝文志》技巧者，習手足，便器械，積機關，以立攻守之勝者也。又《廣韻》藝也。又方術也。《禮·王制》凡執技以事上者，祝史射御醫卜及百工。又《坊記》尚技而賤車，則民興藝。又能也。《書·秦誓》斷斷兮無他技。又《集韻》《韻會》《正韻》𠀤奇寄切，音芰。義同。通作伎。

𢪊：《玉篇》《集韻》𠀤匹角切。與㩧扑同。見㩧字註。又《集韻》翹移切，音岐。不端也。《正字通》俗攴字。

𢪋：《集韻》符容切，音逢。與捀同。奉也。通作摓。又上聲撫勇切。與捧同。掬也。又部項切，音蚌。打也。

抁：《唐韻》《集韻》𠀤以轉切，音兗。《博雅》動也。又揣也。與𢯻同。又《集韻》愈水切，音唯。又粗兗切，音雋。義𠀤同。又兪絹切，緣去聲。亦動也。《老子·道德經》揣而銳之。《註》銳或作抁。又兪芮切，音睿。義同。或作挩。

抂：《集韻》渠王切，音狂。抂攘，亂貌。

抃：《唐韻》《集韻》《韻會》𠀤皮變切，音卞。拊手也。《魏志·文帝紀註》能言之倫，莫不抃舞。《楚辭·天問》鼇戴山抃，何以安之。《註》手拍曰抃。《𨻰晹樂書》帝嚳命伶人作唐歌，有抃以爲節。《註》兩手相擊也。今龜兹樂人彈指爲歌舞之節，亦抃之細。又《正韻》毗面切，音便。義同。《說文》本作𢪴。古借用作卞。亦通作弁。又《集韻》方煩切，音藩。連抃，宛轉貌。與犿同。

㧌：《集韻》莫報切，音冒。擇也。通作芼。

𢪌：《正字通》忪字之譌。

抄：《唐韻》《韻會》《正韻》楚交切《集韻》初交切，𠀤與鈔同。叉取也。《杜甫詩》飯抄雲子白。《韓愈詩》匙抄爛飯穩送之。又《廣韻》略取也。《魏志·太祖紀註》抄略諸郡。又《增韻》謄寫也。《通俗文》遮取謂之抄，寫錄之目亦謂之抄。又姓。明永樂中有舉人抄思。又《集韻》楚絞切，音炒。抄掠也。又《唐韻》初教切《集韻》《韻會》楚教切，𠀤鈔去聲。亦略取也。又《集韻》桑何切，音娑。摩挱之挱亦省作抄。《集韻》或作摷。本作鈔。

𢪍：《唐韻》資悉切《集韻》子悉切，𠀤音喞。摘也。或作擮。又《唐韻》姊列切《集韻》子列切，𠀤音䘁。義同。

抅：《正字通》俗拘字。

㧍：《集韻》撫兩切。與仿髣同。相似也。又晡橫切，音祊。相牽也。與搒同。

𢪎：《唐韻》許𩨭切《集韻》呼𩨭切，𠀤音靴。撝也。又《玉篇》許誇切《集韻》呼瓜切，𠀤音花。又《集韻》徒禾切，音㸰。義𠀤同。

抆：《唐韻》《集韻》《韻會》《正韻》𠀤武粉切，音吻。拭也。又挋也。《前漢·朱博傳》欲洒卿恥，抆拭用禁。《註》摩也。《唐書·李勉傳》居官久，未嘗抆飾器，用車服。又《玉篇》《唐韻》無運切《集韻》《韻會》《正韻》文運切，𠀤音問。義同。

抇：《正字通》𢪏字之譌。

𢪏：《唐韻》戸骨切《集韻》胡骨切，𠀤音鶻。牽物動轉也。《柳宗元·愚溪對》掎𢪏泥淖。又《玉篇》亦搰字。穿也。《荀子·正論篇》𢪏人之墓。又《集韻》呼骨切，音忽。裂也。又古忽切，音骨。與滑同。亂也。又《韻會》《正韻》𠀤其月切，音橜。與掘同。《列子·說符篇》𢪏其谷而得其鈇。《正字通》从手曰聲。譌作抇，非。

抈：《唐韻》《集韻》𠀤魚厥切，音月。《說文》折也。《揚子·太𤣥經》車軸折。其衡抈。又動也。《晉語》其置本也固矣。故不可抈也。又《集韻》五活切，玩入聲。義同。

𢪐：《正字通》俗承字。《字彙》手下从兩人。取奉承之義。

抉：《唐韻》於悅切《集韻》娟悅切，𠀤音妜。《說文》挑也。《集韻》剔也。《增韻》捾也。《史記·伍子胥傳》抉吾眼，縣吳東門之上，以觀越𡨥之入滅吳也。《韓愈·進學解》爬羅剔抉，刮垢磨光。又《唐韻》《集韻》《韻會》𠀤古穴切，音玦。義同。或作刔。又通作觖。《前漢·孫寶傳》故欲擿觖，以揚我惡。《註》擿觖謂挑發也。與抉同。又與決通。縱弦彄也。《周禮·夏官》繕人掌王之用弓弩矢箙矰弋抉拾。《註》抉謂挾矢時所以持弦飾也。著右手巨指。《史記·蘇秦傳》革抉㕹芮,無不畢具。《註》以革爲決也。又《唐韻》於決切《集韻》《韻會》《正韻》一決切，𠀤讀與吷近。亦挑也。

把：《唐韻》博下切《集韻》《正韻》補下切《韻會》補瓦切，𠀤巴上聲。《說文》握也。《孟子》拱把之桐梓。《楚語》烝嘗不過把握。又《廣韻》持也。《增韻》執也。《戰國策》左手把其袖，右手揕其胷。《史記·殷本紀》湯自把鉞，以伐昆吾。《前漢·王溫舒傳》擇郡中豪敢往吏爲爪牙，皆把其陰重罪，而縱使督盜賊。又《釋名》把，播也。所以播除物也。又《唐韻》《集韻》《韻會》𠀤蒲巴切，音杷。與爬通。《前漢·貢禹傳》農夫捽草把土。《註》把，手掊之也。又《郊祀志》掊視得鼎。《註》掊，手把土也。又批把，樂器，推手前曰批，引手後曰把。詳批字註。又姓。《廣韻》本𣏌東樓公之後，避難改焉。西魏有襄州刺史把秀。又《正韻》必駕切，音霸。與弝通。《禮·曲禮》左手承弣。《疏》弣，弓把也。《釋文》把音霸。手執處也。《正字通》把與杷別。韻會小補通作杷。引漢書譌本，合把杷爲一，非。

抋：《集韻》七鴆切，音沁。插也。與𢱶同。

抌：《唐韻》竹甚切《集韻》陟甚切，𠀤碪上聲。《說文》深擊也。从手冘聲。一說楚謂搏曰抌。又《集韻》食荏切，音甚。《揚子·方言》㧙抌，推也。《列子·黃帝篇》攩㧙挨抌，亡所不爲。又《唐韻》以主切《集韻》勇主切，𠀤音庾。刺也。又《唐韻》《集韻》𠀤都感切，音黕。義同。《集韻》或作㪛。又作𢻼。○按《說文》𦥝或从手从宂作抭，非抌也。諸書音義譌抭爲抌，不合《說文》本訓者，今俱考正。詳後抭字註。

㧎：《集韻》《韻會》𠀤牛加切，音牙。扠㧎，不正貌。又《五音集韻》魚駕切，音訝。與砑同。碾也。又《集韻》丘加切，與抲同。㧖也。或作揢。

抍：《唐韻》《集韻》𠀤蒸上聲。《說文》上舉也。易曰：用抍馬壯吉。◎按易渙初爻，今文作拯。疏云：用馬以自拯拔也。亦上舉之意。《揚子·方言》拔也。出㲻爲抍。㲻，古文溺字。又《廣韻》救也，助也。《周禮·天官·職幣》振掌事者之餘財。《註》振，猶抍也。《疏》以財與之謂之抍。又《韻會》《正韻》𠀤之庱切，音整。《集韻》諸仍切，音蒸。義𠀤同。又《廣韻》識蒸切《集韻》書蒸切，𠀤音升。亦上舉也。又《集韻》辰陵切，音承。又常證切，丞去聲。義𠀤同。《說文》或从登作撜。《唐韻》《集韻》或作拯。又作承。別作丞。《聲類》《玉篇》氶，亦同抍。

𢪑：《集韻》許旣切，音餼。與摡同。詳摡字註。

抎：《廣韻》云粉切《集韻》《韻會》羽粉切，𠀤雲上聲。《說文》有所失也。《戰國策》寡人愚陋，守齊國，惟恐失抎之。《註》抎，失也。又《唐韻》于敏切《集韻》《正韻》羽敏切，𠀤與隕同。《戰國策》折淸風而抎矣。《註》抎，下也，如折然。《史記·東越傳》不戰而抎，利莫大焉。○按俗本譌耘，《漢書》作隕，《通鑑辨誤》慕容廆見封悛封抽曰：此家抎抎千斤犍也。《說文》云：隕，從高而下也。蓋言千斤之犍，人閒不可多得，若從天而下也。《正字通》《韻會》《正韻》誤與耺混。考證：〔《戰國策》寡人愚陋，守齊國，惟恐夫抎之。〕謹照原文夫改失。

抏：《唐韻》五丸切《集韻》《韻會》《正韻》吾官切，𠀤音岏。挫也。《史記·平準書》百姓抏敝以巧法。《註》抏，消耗之名。《前漢·食貨志註》抏，訛也，謂摧挫也。◎按訛同鈋。又《集韻》同园圓，削也。又與刓通。又《廣韻》《集韻》《韻會》《正韻》𠀤五換切，音玩。義同。又與玩通。《史記·扁鵲傳》鑱石撟引，案抏毒熨。《註》抏，謂按摩而玩弄身體，使調也。今本多譌杭。又與翫同。習厭也。

抐：《唐韻》內骨切《集韻》奴骨切，𠀤音訥。搵抐，按物水中也。又擩也。又《唐韻》《集韻》𠀤奴困切，音嫩。義同。《字林》搵抐，沒也。又《集韻》《韻會》𠀤諾荅切，音納。打㨥也。與㨥同。又《集韻》而睡切，音汭。內也。又儒稅切，音芮。捽也。又昵立切。挹抐，中制也。

抑：《唐韻》於力切《集韻》《韻會》乙力切，𠀤音億。《說文》按也。《史記·三王世家》緣恩寬忍，抑案不揚。又愼密也。《詩·小雅》威儀抑抑。又治也，塞也。又屈也，逼也。《禮·學記》君子之教喩也，强而弗抑。《疏》但勸强其神識，而不抑之令曉也。《楚辭·懷沙》俛屈以自抑。又遏也，止也。《史記·平準書》抑天下物，名曰平準。《後漢·明帝紀》章奏若有過稱虛譽，尚書宜抑而不省。又美也。《詩·齊風》抑若揚兮。《疏》揚是顙之別名。抑爲揚之貌。又損也，退也。《後漢·蔡邕傳》人自抑損，以塞咎戒。又《班固·傳論》固之序事，不激詭，不抑抗。《註》抑，退也。抗，進也。通作挹。又轉語，亦然之辭。《詩·鄭風》抑磬控忌。又發語辭。《詩·小雅》抑此皇父。《王應麟·詩攷》韓詩，抑，意也。又詩篇名。《楚語》衞武公作懿，戒以自儆。《註》大雅抑之篇，懿讀曰抑。《說文》从反印，或从手作𢮮。隷作𢬃。今文省作抑。𢮮字从扌从𢑏。

抒：《唐韻》神與切，紓上聲。《說文》挹也。《增韻》引而泄之也。《蒼頡篇》取出也。《詩·大雅》或舂或揄。《傳》揄，抒臼也。《疏》抒米以出臼也。《前漢·王褒傳》略𨻰愚而抒情素。《註》抒，猶泄也。又《廣韻》除也。《左傳·文六年》有此四德者，難必抒矣。又《揚子·方言》解也。又《集韻》《韻會》𠀤丈呂切，音佇。義同。又《廣韻》徐呂切《集韻》象呂切，𠀤音敘。亦挹也。又渫水也。或作汿，誤。《韻會》《正韻》通作杼。

抓：《唐韻》側巧切《集韻》《正韻》側絞切，𠀤音蚤。《博雅》搔也。又掐也。《莊子·徐無鬼》有一狙焉，委蛇攫抓，見巧乎王。《杜甫·詩註》玉搔頭，今之抓頭也。又《唐》韻》《廣韻》側交切《集韻》《類篇》莊交切，𠀤音摷。義同。又《唐韻》《韻會》《正韻》側教切《集韻》阻教切，𠀤音笊。亦爪刺也。

抔：《唐韻》薄侯切《集韻》《韻會》《正韻》蒲侯切，𠀤音裒。手掬物也。《禮·禮運》汙尊而抔飮。《疏》以手掬之而飮也。《前漢·張釋之傳》愚民取長陵一抔土。《註》抔謂手掬之。今學者讀爲杯勺之杯，非也。又《廣韻》芳杯切《集韻》鋪枚切，𠀤音胚。義同。又本作捊，引取也，今文作抔。別作㧵，非。

投：〔古文〕𢫹《唐韻》度侯切《集韻》《韻會》《正韻》徒侯切，𠀤音頭。《說文》擿也。○按擿，卽擲也。《廣韻》棄也。《禮·曲禮》無投與狗骨。《疏》投，致也。棄其骨與犬也。又贈也。《詩·衞風》投我以木瓜。又《增韻》納也。《禮·樂記》投殷之後於宋。《註》舉徙之詞也。又適也，託也。《後漢·張儉傳》儉得亡命，望門投止。又掩也。《詩·小雅》相彼投兔，尚或先之。《箋》視彼人將掩兔，尚有先驅走之者。又姓。周郇伯之後。桓王伐鄭，投先驅以策。其後氏焉。漢有光祿投調。又《集韻》《韻會》《正韻》𠀤大透切，音豆。句讀之讀通作投。《馬融·長笛賦》聆曲引者，觀法於節奏，察度於句投。又與逗同。止也。又物相逗合也。《杜甫詩》遠投錦江波。又酒再釀曰酘。亦通作投。《字林》重醞也。《梁元帝·樂府》宜城投酒今行熟。

抖：《唐韻》《集韻》𠀤當口切，音斗。抖擻，舉貌。《揚子·方言》東齊曰鋪頒，猶秦晉言抖藪也。《郭璞註》謂抖藪舉索物也。詳擻字註。

抗：〔古文〕亢《唐韻》苦浪切《集韻》《韻會》《正韻》口浪切，𠀤音伉。《說文》扞也。《儀禮·旣夕》抗木橫三縮二。《註》抗，禦也，所以禦止土者。又《廣韻》舉也。《禮·文王世子》周公抗世子法於伯禽。《註》舉以世子之法，使與成王居而學之。又《樂記》歌者上如抗，下如墜。《疏》歌聲上響，感動人意，如似抗舉也。又以手舉物也。《淮南子·說山訓》百人抗浮，不若一人挈而趨。又振也，蔽也。又《增韻》抵也，敵也。《前漢·貨殖傳》子貢聘享諸侯，所至國君，無不分庭與之抗禮。又《揚子·方言》縣也。山之東西曰抗，燕趙之郊縣物於臺之上謂之佻。又《集韻》居郞切，音岡。與掆同。亦舉也。《詩·小雅》大侯旣抗。《箋》舉鵠而棲之於侯也。《毛傳》苦浪反。《朱傳》居郞反。又《唐韻》胡郞切《集韻》寒剛切，𠀤音杭。義同。《蔡邕·釋誨》九河盈溢，非一𠙽所防。帶甲百萬，非一勇所抗。《說文》抗或从木。《徐鉉曰》今俗作胡郞切。別見木部。亢字作亠下凡。

折：《唐韻》旨熱切《集韻》《韻會》《正韻》之列切，𠀤音浙。拗折也。《詩·鄭風》無折我樹𣏌。《周語》體解節折而共飮食之，於是乎有折俎。又斷之也。《易·賁象》君子以明庶政，無敢折獄。《疏》勿得直用果敢，折斷訟獄。又折中也。《前漢·貢禹傳》微孔子之言，亡所折中。又曲也。《禮·玉藻》折還中矩。《註》曲行宜方。還亦作旋。《史記·灌夫傳》吾益知吳壁中曲折，請復往。又屈也。《前漢·伍被傳》折節下士。又挫也。《史記·項羽紀》諸侯吏卒乗勝輕折辱秦吏卒。《前漢·蒯通傳》漢王一日數戰，亡尺寸之功，折北不救。又止也。《詩·大雅》予曰有禦侮。《傳》武臣折衝曰禦侮。《疏》能折止敵人之衝突者。又直指人過失也。《史記·呂后紀》面折廷諍。又毀也。《易·說卦》兌爲毀折。《前漢·高帝紀》常從王媼武負貰酒，兩家常折券棄責。《註》折毀之，棄其所負。又封土爲祭處曰折。《禮·祭法》瘞埋于泰折，祭地也。《註》折，昭晢也，必爲昭明之名，尊神也。又《前漢·郊祀志註》言方澤之形四曲折也。又短折，不祿也。《書·洪範》六極。一曰凶短折。《疏》未齓曰凶，未冠曰短，未婚曰折。《前漢·五行志》傷人曰凶，禽獸曰短，草木曰折。《又》兄喪弟曰短，父喪子曰折。又葬具也。《儀禮·旣夕》折橫覆之。《註》折猶庪也。方鑿連木爲之，如牀而無簀，加之壙上，以承抗席。又地名。《春秋·桓十一年》柔會宋公，𨻰侯，蔡叔，盟于折。又姓。《後漢·方術傳》折象，其先封折侯，因氏焉。又《唐韻》《集韻》《韻會》《正韻》𠀤食列切，音舌。《說文》斷也。《廣韻》斷而猶連也。《易·鼎卦》鼎折足，覆公餗。《禮·月令》孟秋命理，瞻傷察創視折。《註》折損筋骨也。《前漢·賈誼傳》釋斤斧之用，而欲嬰以芒刃不缺則折。又《唐韻》《正韻》杜奚切《集韻》《韻會》田黎切，𠀤音題。《禮·檀弓》吉事欲其折折爾。《註》安舒貌。又《集韻》《韻會》《正韻》𠀤征例切，音制。亦斷之也。《班固·西都賦》許少施巧，秦成力折。掎僄佼，㧖猛噬。《註》許少，古捷人。秦成，壯士也。又《集韻》時制切，音逝。亦曲也。《禮·曲禮》立則磬折垂佩。《疏》身宜僂折如磬之背也。《陸德明·音義》折，之列反，一音逝。《屈原·離騷》何瓊佩之偃蹇兮，衆薆然而蔽之。惟此黨人之不亮兮，恐嫉妒而折之。《註》沈重曰折。《說文》作𣂚，从斤斷艸。籀文作𣂹，从艸在仌中，冰寒故折。隸从手从斤。考證：〔《禮·祭法》瘞埋于泰折，祭地也。《註》折，昭晳也。〕謹照原文晳改晢。

𢪒：《唐韻》居竦切《集韻》古勇切，𠀤音拱。與𠬞𠬜同。《說文》揚雄說，𠬜，从兩手。又《古文奇字》𢪒，古友字。◎按《說文》又部𦫹字爲友，朱氏因其形似而譌指也。

𢪓：《集韻》羊諸切，音余。與舁同。共舉也。《廣韻》作舉。詳舉字註。

抙：《篇海》與捊同。

𢪔：《海篇》同抵。

𢪕：《字彙補》其記切，音忌。諱也。

𢪖：《字彙補》與抆同。

𢪗：《篇海》俗𢷏字。

抚：《篇海》俗撫字。

抦：《集韻》《韻會》《正韻》𠀤補永切，音丙。持也。與秉通。或作柄。亦作㨀。

抧：《唐韻》諸氏切《集韻》《類篇》掌氏切，𠀤音紙。《說文》開也。又《集韻》遣爾切，音跂。又犬橤切，音跬。義𠀤同。又仄蟹切，齋上聲。擊也。

抨：《唐韻》普耕切《集韻》《韻會》披耕切《正韻》彼耕切，𠀤音怦。《說文》撣也。《前漢·杜周傳贊》業因勢而抵陒。《註》罪敗而復抨彈之，蘇秦書有此法。《唐書·陽嶠傳》其意不樂彈抨事。又《集韻》《韻會》悲萌切《正韻》補耕切，𠀤音綳。《爾雅·釋詁》俾拼抨，使也。又隨也。《揚雄·反騷》抨雄鴆以作媒。與拼同。或作伻。又《集韻》蒲兵切，音平。義同。

抩：《正字通》俗𢪈字。詳𢪈字註。

𢪴：《說文》拚本字。皮變切。詳抃拚二字註。

𢪵：《集韻》新於切。同揟。詳揟字註。

抪：《唐韻》普胡切《集韻》滂模切，𠀤音鋪。《說文》捫持也。一曰舒也，布散也。《前漢·中山靖王傳》塵埃抪覆。又《王莽傳》詩國十五，抪徧九州。又擊也。又《唐韻》《集韻》《韻會》《正韻》𠀤博故切，音布。義同。又《唐韻》博孤切《集韻》奔模切，𠀤音逋。亦展舒也。又《集韻》蓬逋切，音蒲。亦持也。

披：〔古文〕翍《唐韻》敷羈切《集韻》《韻會》攀糜切，𠀤音鈹。《說文》从旁持曰披。又《廣韻》開也。《史記·帝舜紀》披九山，通九澤。《前漢·鄒陽傳》披心腹，見情素。《韓愈·進學解》手不停披於百家之編。又《增韻》分也，散也。《左傳·昭五年》又披其邑。《註》析也。《揚子·方言》廝披，散也。東齊聲破曰廝，器破曰披。又荷衣曰披。又《正韻》篇夷切，音紕。義同。又《唐韻》《廣韻》匹靡切《集韻》《韻會》普靡切，𠀤音㱟。裂也。《史記·范睢傳》木實繁者披其枝。又《灌夫傳》枝大於本，脛大於股，不折必披。《註》披，分拆也。疋彼反。又披靡，震伏貌。《前漢·項籍傳》羽大呼馳下，漢軍皆披靡。又《正韻》普弭切，音庀。義同。又《集韻》《類篇》《韻會》𠀤彼義切，音賁。《禮·檀弓》孔子之喪設披。《註》披，柩行夾引棺者。《疏》設之於旁，所以備傾虧也。《周禮·夏官·司士》作六軍之士執披。《疏》披者，車兩旁使人持之，若四馬六轡然。又《正韻》兵媚切，音祕。義同。又《集韻》平義切，音被。亦散也。又《正韻》普駕切，音怕。亦開也。又叶普禾切，音坡。《劉邵·趙都賦》布濩中林，緣延陵阿。從風發曜，倚靡雲披。

抬：《集韻》超之切。同笞。擊也。俗作𢲹。

抭：《唐韻》以沼切《集韻》以紹切，𠀤腰上聲。𦥝字重文。《說文》𦥝或从手从宂。抒臼也。又《廣韻》以周切《集韻》《韻會》夷周切，𠀤音由。《周禮·地官·舂人》女舂抭二人。《註》女奴能舂與抭者。《詩·大雅》或舂或抭。《王應麟·詩攷》或舂或抭董氏引韓詩。◎按今詩作揄。又《集韻》容朱切，音兪。弋𥬇切，音燿。義𠀤同。又他刀切，音叨。抒物之器。與挑同。《說文》或从臼作𦥟。《集韻》又作𦦌。別詳臼部𦥝字註。〇按《說文》篆形註語甚明，諸書惟廣韻之篠韻收抭，他俱譌作抌。字彙沿譌，《正字通》辨之，又舍抭从扰，均與《說文》不合，今考正。互詳揄字註。

㧒：《集韻》胡決切，音穴。㧒揘，擊也。又《唐韻》于筆切《集韻》越筆切，𠀤音䫻。義同。又《博雅》投也。又《集韻》王勿切。與𢯮同。詳𢯮字註。

抮：《集韻》止忍切，音軫。引戾也。《淮南子·精神訓》雖天地覆育，亦不與之抮抱矣。《註》持著也。又《唐韻》《集韻》𠀤呼典切，音顯。《廣雅》偝也。或作𢷑。又《集韻》徒典切，音殄。乃殄切，年上聲。義𠀤同。

抯：《唐韻》《廣韻》側加切《集韻》《類篇》莊加切，𠀤音渣。《說文》挹也。从手且聲，讀若樝梨之樝。又《揚子·方言》抯摣，取也。南楚之閒凡取物溝泥中謂之抯。或謂之摣。又《集韻》淺野切，音且。亦取也。又《唐韻》徐野切《集韻》似也切，𠀤音灺。《唐韻》兹野切《集韻》子野切，𠀤音姐。義𠀤同。別作摣𠭯，義通。

抰：《唐韻》於兩切《集韻》倚兩切，𠀤音鞅。《說文》以車鞅擊也。又《集韻》於郞切，音央。打也。

㧓：《唐韻》古華切《集韻》姑華切，𠀤音瓜。引也，擊也。又《集韻》烏瓜切，音蛙。義同。與从爪別。

抱：《唐韻》薄浩切《集韻》《韻會》簿晧切《正韻》蒲晧切，𠀤袍上聲。懷也。《說文》袌，俗作抱。《司馬相如·上林賦》長千仞，大連抱。夸條直暢，實葉葰楙。《註》楙音茆。又《廣韻》持也。《增韻》挾也。又《集韻》《韻會》薄報切《正韻》蒲報切，𠀤音暴。與袌菢同。◎按《說文》捊，步侯切，或从包作抱，徐鉉曰：今作薄報切，以爲懷袌字，非是。廣韻，集韻去聲止有袌菢，而無抱。《正字通》云：懷袌之袌亦作抱，轉爲去聲，卽懷抱之義。今考經史抱字多無音切，讀从去聲亦可，義與上聲同。《書·召誥》保抱攜持厥婦子。《詩·大雅》亦旣抱子。《禮·儒行》抱義而處。《儀禮士》相見禮》凡與大人言，始視面，中視抱。又氣向日也。《前漢·天文志》暈適背穴，抱珥𧈫蜺。《註》凡氣向日爲抱，向外爲背。又《揚子·方言》北燕朝鮮洌水之閒謂伏雞曰抱。又《唐韻》薄交切《集韻》蒲交切，𠀤音庖。《集韻》房尤切，音浮。蒲侯切，音裒。𠀤與掊捊同。引取也。又《集韻》《韻會》《正韻》𠀤披交切，與抛通。棄也，擲也。《史記·三代世表》姜嫄生后稷，抱之山中。《皮日休詩》季春人病抱芳杜。

抲：《唐韻》《集韻》𠀤虎何切，音呵。《說文》撝也。又《集韻》居何切，音歌。義同。又女加切。音拏。搦也。又丘加切，髂平聲。㧖也。《六書故》搹之力也。或作揢。又作㧎。又下可切，荷上聲。擔也。或作𢬲。又待可切，駝上聲。義同。

抳：《集韻》女履切，尼上聲。《博雅》止也。一曰手指物也。又與柅通。《易·姤卦》繫于金柅。王肅本作抳。又《集韻》乃禮切，音禰。義同。又女夷切，音尼。硏也。又《正韻》尼質切，音暱。亦止也。

抴：《唐韻》余制切《集韻》《韻會》《正韻》以制切，𠀤音裔。《說文》捈也。《廣韻》引也。《荀子·非相篇》接人則用抴。《註》牽引而致之。又《唐韻》《集韻》《韻會》羊列切《正韻》延結切，𠀤曳入聲。拖也。或作拽。又《集韻》食列切，音舌。同揲。見揲字註。

抵：〔古文〕𠥯《唐韻》都禮切《集韻》《韻會》《正韻》典禮切，𠀤音邸。《說文》擠也。又觸也。《前漢·禮樂志》習俗薄惡，民人抵冒。《註》抵，忤也，冒犯也。又當也。《史記·高祖紀》傷人及盜抵罪。《註》謂使各當其罪。《前漢·武帝紀》元封三年，作角抵戲。《註》兩兩相當，角力角技藝射御，故名角抵。又與觝通。《張騫傳》又作角氐。又至也。《前漢·杜延年傳》或抵其罪法。《註》特致之於罪法。又《禮·樂志》草木零落，抵冬降霜。又歸也。《前漢·項籍傳》抵櫟陽史司馬欣。《註》相歸抵也。亦通作邸。又拒也。《前漢·梁平王傳》抵讕置辭。又《田延年傳》延年抵曰：無有是事。《註》抵，拒諱也。又擲也。《後漢·禰衡傳》劉表嘗與諸文人共草章奏，衡見之，毀以抵地。又大抵，猶言大凡。《史記·酷吏傳》大抵盡詆以不道。《漢書》作大氐。《註》大歸也。又《集韻》或作掋。又直皆切，音㜨。亦擠也。又《韻會》掌氏切《正韻》諸氏切，𠀤音紙。同扺。擊也。《戰國策》蘇秦見說趙王於華屋之下，抵掌而談。《前漢·朱博傳》奮髥抵几。詳扺字註。

抶：《唐韻》丑栗切《集韻》《韻會》敕栗切，𠀤音咥。《說文》笞擊也。《左傳·文十年》抶其僕以徇。《註》抶，撻也。又《襄十七年》子罕親執扑以行築者，而抶其不勉者。又《集韻》陟栗切，音窒。直質切，音秩。義𠀤同。

抷：《玉篇》匹眉切《集韻》攀悲切，𠀤音丕。披也。

抸：《集韻》作荅切，音帀持也。《玉篇》挈也。與挾同。

𢪶：《正字通》枵字之譌。

抹：《唐韻》莫撥切《集韻》《韻會》《正韻》莫曷切，𠀤音末。《廣韻》摩也。《字林》抹摋，滅也。《增韻》塗抹也。亂曰塗，長曰抹。《秦觀詞》山抹微雲。又抹頟，束額飾，如抹也。《唐書·婁師德傳》募猛士討吐蕃，乃戴紅抹頟，來應詔。又古轉月韻，勿發切，音襪。《蘇軾詩》韭芽帶土拳如蕨，膾縷堆盤纖手抹。

抺：《集韻》莫貝切，音昧。摸也。又莫佩切，音妹。義同。

抻：《唐韻》《集韻》𠀤試刃切，申去聲。展也，抻物長也。又《集韻》癡鄰切。與伸同。申也，引戾也。或作搷。

押：《唐韻》烏甲切《集韻》《韻會》《正韻》乙甲切，𠀤音壓。署也。今人言文字押署是也。《文字指歸》押字才能也。《唐書·百官志》中書省舍人，以六員分押尚書六曹，佐宰相判案同署乃奏。《通典》中書舍人謂之六押。又歐陽脩曰：俗以草書名爲押字。又《集韻》按也。一曰管拘也。《唐書·百官志》朝會，監察御史二人押班。又押衙，官名。唐武臣衙官。又詩賦用韻曰押。言押者，壓也。又與壓通。《韓愈詩》故將臺榭押城闉。又《唐韻》《集韻》《韻會》𠀤古狎切，音甲。輔也。《增韻》檢束也。又《集韻》《韻會》𠀤轄甲切，音狎。義同。《前漢·揚雄傳》蠢迪檢押。《註》檢押，猶隱括也，言動由檢押也。又與狎通。《前漢·息夫躬傳》羽檄重迹而押至。《註》相因而至也。

抽：《唐韻》敕鳩切《集韻》《韻會》《正韻》丑鳩切，𠀤音瘳。㩅字重文。《說文》㩅或从由。引也。《莊子·天地篇》挈水若抽，其名爲橰。《陸機·文賦》思軋軋其若抽。又拔也，除也。《詩·鄭風》左旋右抽。《傳》抽矢以射。《小雅》楚楚者茨，言抽其棘。又《揚子·方言》讀也。《詩·鄘風》中冓之言，不可讀也。《傳》讀抽也。《箋》抽，猶出也。又收也。《揚子·太𤣥經》羣倫抽緒。《註》各收其業，以成歲事也。又《廣韻》通作紬。亦引也。又《集韻》𨻰留切，音儔。義同。

抾：《集韻》《韻會》𠀤丘於切，音祛。《揚子·方言》抾摸，去也，猶言持去也。一曰捧也。又《唐韻》去劫切《集韻》乞業切，𠀤音怯。持也，挹也。《揚雄·校獵賦》抾靈蠵。《註》挹取也。又音祛。又《唐韻》去其切《集韻》丘其切，𠀤音欺。兩手挹也。又《集韻》訖業切，音劫。亦持也。《後漢·馬融·廣成頌》抾封豨。《註》抾，劫古字通。或作𢬱。

抿：《集韻》眉貧切。㨉字省文。詳㨉字註。又武粉切。與抆同。《呂氏春秋》吳起抿泣。

㧔：《唐韻》《集韻》𠀤古壞切，音怪。擾也。

拀：柷字之譌。

拁：枷字之譌。◎按字彙音茄，訓取。又音牙，訓慈。玉篇集韻諸書不載。

拂：《唐韻》《集韻》《韻會》《正韻》𠀤敷勿切，音髴。《說文》過擊也。《徐鍇曰》擊而過之也。又《廣韻》去也，拭也，除也。《禮·曲禮》進几杖者，拂之。《疏》拂去塵埃也。《後漢·黨錮傳》激揚名聲，互相題拂。又絕也。《吳語》吾將許越成，而無拂吾慮。又《正韻》矯也，逆也。又拂塵具。《南史·𨻰顯達傳》麈尾蠅拂，是王謝家許。又舞名。《唐書·禮樂志》白鳩，吳拂，舞曲也。《通鑑辨誤》王僧虔奏，大明中，卽以宮縣合和鞞拂。按鞞拂皆舞名，拂舞出自江左，舊云吳舞，檢其歌，非吳舞也。又《集韻》《韻會》𠀤符勿切，音佛。與咈通。違也，戾也。《易·頤卦》顚頤拂經于丘。《詩·大雅》四方以無拂。《箋》拂，猶佹也，言無復佹戾者。又《集韻》《韻會》《正韻》𠀤薄密切。與弼同。輔也。《孟子》入則無法家拂士。又《集韻》普密切，讀與匹近。拂泊，風動貌。又方未切，音沸。㧍拂，形似也。通作髴。又父沸切，音狒。與㩌同。搏擊也。又《道藏·馮夫人詩》挺穎德音子，神英乃高拂。天岳臨空搆，洞𡎲深幽䆳。

㧕：《集韻》力九切，音柳。捫也。

拃：《唐韻》側板切《集韻》阻版切，𠀤音䎒。讀與盞近。摸拃也。又《正字通》俗拶字。《唐書·摩揭陀傳》太宗遣使取熬糖法，詔揚州上諸蔗，拃瀋如其劑。

𢪷：《集韻》思將切，音襄。及也。又《正字通》抈抇二字之譌。

拄：《正韻》腫庾切，音主。牚也，支也。《禮·喪大記》旣葬拄楣。《疏》拄楣稍舉，以納日光。《戰國策》齊嬰兒謠曰：大冠若箕，脩劒拄頤。《前漢·西域傳》車師後王姑句，以道當爲拄置，心不便也。《註》言有所置立，而支拄於巳，故心不便也。又刺也，距也。一曰從旁指也。《前漢·朱雲傳》五鹿充宗爲梁丘易，雲入論難，連拄五鹿君。又《唐韻》知庾切《集韻》《韻會》冢庾切，𠀤音𪐴。義同。亦通作柱。

担：《唐韻》多旱切《集韻》黨旱切，𠀤音亶。與笡同。《玉篇》拂也。《博雅》擊也。又《集韻》丘傑切，音朅。與揭通。舉也。《楚辭·遠遊》意恣睢以担撟。《朱子註》担撟，軒舉也。

㧖：《唐韻》於革切《集韻》《韻會》《正韻》乙革切，𠀤音厄。搹字重文。《說文》搹或从戹。把也。《前漢·郊祀志》燕齊之閒，方士瞋目㧖𢯲。又《正韻》抑也。《揚子·法言》或問持滿曰㧖𢽽。或作扼。亦同搤。互詳搤搹二字註。

拆：《集韻》《韻會》《正韻》𠀤恥格切，音坼。裂也，開也。《易·解卦》雷雨作，而百果草木皆甲拆。《疏》皆孚甲開拆，莫不解散也。又毀也。又《集韻》昌石切，音尺。擊也。本作𡍩。或作𢯪。又作坼。

拇：《唐韻》《集韻》《韻會》《正韻》莫厚切《玉篇》莫口切，𠀤音某。《說文》將指也。《易·咸卦》咸其拇。《疏》足大指也。《莊子·騈拇篇》騈拇枝指，出乎性哉。《註》騈拇，足拇指，連二指也。又《正韻》莫補切，音姥。義同。《廣韻》或作胟。

拈：《唐韻》《集韻》《韻會》𠀤奴兼切，音鮎。《說文》𢬴也。《廣韻》指取物也。《杜甫詩》舍西柔桑葉可拈。又《集韻》職琰切，音颭。《正韻》尼占切，音黏。義𠀤同。

拉：《唐韻》盧合切《集韻》《韻會》《正韻》落合切，𠀤音菈。讀與臘近。《說文》摧也。《廣韻》折也，敗也。《史記·齊世家》襄公使彭生拉殺魯桓公。《前漢·鄒陽傳》范睢拉脅折齒於魏。又《揚雄·校獵賦》猋拉雷厲。《註》拉，風聲也。又《正韻》招也，諺言邀人同行曰拉。《集韻》搚拹㩉摺𠀤同。

拊：《唐韻》芳武切《集韻》《韻會》斐父切，𠀤音撫。《說文》揗也。《詩·小雅》拊我畜我。《左傳·宣十二年》王巡三軍，拊而勉之。通作撫。又擊也，拍也。《書·益稷》予擊石拊石。《蔡傳》石磬也。重擊曰擊，輕擊曰拊。《儀禮·士喪禮》婦人拊心不哭。又樂器名。《禮·樂記》弦匏笙簧，會守拊鼓。《註》拊者，以韋爲表，裝之以糠。一名相。今齊人或謂糠爲相。《周禮·春官·大師》大祭祀，帥瞽登歌，令奏擊拊。《註》拊形如鼓。又器把曰拊，手執處也。《禮·少儀》弓則以左手屈韣執拊。《疏》拊，弓把也。《又》削授拊。《疏》削謂曲刃，拊謂削把。又《集韻》方遇切，音付。以手著物也。或作捬。又彼口切。與㨐同。衣上扑也。又風無切，音膚。《前漢·藝文志》泰始黃帝扁鵲兪拊方。《註》黃帝時醫也。

拋：《唐韻》匹交切《集韻》《韻會》《正韻》披交切，𠀤音脬。《說文》棄也。《廣韻》擲也。又《唐韻》匹貌切《集韻》《韻會》《正韻》披敎切，𠀤音砲。義同。又軍中以機發石曰拋車。《後漢·袁紹傳》曹操發石車擊紹軍中，呼曰霹靂車。《註》卽今拋車也。《唐書·高麗傳》李勣列拋車飛大石，所當輒潰。《集韻》別作𨋛。又《說文》或从手票聲。通用摽。詳摽字註。又《集韻》《韻會》《正韻》或作抱。詳抱字註。

㧗：《唐韻》側氏切《集韻》阻氏切，𠀤讀與此近。《說文》捽也。从手此聲。《廣韻》拳加人也。又《唐韻》將此切《集韻》《韻會》蔣氏切《正韻》嗟似切，𠀤音紫。義同。《張衡·西京賦》㧗㺠狻。《註》搏撮猛獸貌。又《集韻》壯氏切，音胏。亦戟撮也。又掌氏切，音紙，與扺同。又才支切，音疵。亦捽也。又《唐韻》《集韻》《韻會》𠀤子禮切，音濟。義同。又《集韻》《正韻》𠀤此禮切，妻上聲。捽搣也。

拌：《唐韻》普官切《集韻》《韻會》《正韻》鋪官切，𠀤音潘。《博雅》拌棄也。《揚子·方言》楚人凡揮棄物謂之拌。俗誤用𢬵。又《集韻》蒲官切，音盤。又普伴切，潘上聲。又《唐韻》蒲旱切《集韻》部滿切，𠀤盤上聲。又《集韻》《韻會》𠀤普半切，音判。義𠀤同。又與判通。分也，割也。《史記·龜策傳》鑴石拌蚌。《註》鑴石取玉，拌蚌取珠。考證：〔《博雅》捐棄也。〕謹照原文捐改拌。

㧘：《唐韻》前智切《集韻》疾智切，𠀤音漬。《說文》積也。詩曰：助我舉㧘。搣頰旁也。又《集韻》《韻會》𠀤子智切，讀若委積之積。又《唐韻》《集韻》𠀤奇寄切，音芰。義𠀤同。《正字通》《小雅》本作舉柴，《說文》改作㧘。按㧗㧘𠀤从手此聲，字形橫直異體，从合，可也。考證：〔《說文》積也。詩曰：助我舉㧘。𢬿頰旁也。〕謹照原文𢬿改搣。

拍：《廣韻》《正韻》普百切《集韻》《韻會》匹陌切，𠀤音魄。《說文》本作𢫦。拊也。《釋名》搏也。以手搏其上也。《唐書·曹確傳》優人李可及，能新聲自度曲，少年爭慕之，號爲拍彈。《𨻰晹樂書》九部樂有拍板，韓文公目爲樂句。《琴集》大胡笳十八拍，小胡笳十九拍，𠀤蔡琰作。又拍張，手搏捽，胡之戲也。《南史·王敬則傳》善拍張，宋帝使跳刀，接無不中，仍撫髀拍張。又《集韻》莫白切，音陌。擊也。亦與𢫦同。又《集韻》《韻會》《正韻》𠀤伯各切，音博。與胉膊𠀤同。《周禮·天官·醢人》饋食之豆，其實豚拍。《註》鄭杜皆以拍爲膊，謂脅也。或曰豚拍肩也，今河閒名豚脅，聲如鍛鎛。

拎：《唐韻》《集韻》𠀤郞丁切，音零。《玉篇》手懸捻物也。《六書故》縣持也。《集韻》或作㩕。又作𢺰。

拏：《唐韻》《集韻》《正韻》女加切《韻會》奴加切，𠀤音呶。《說文》牽引也。《增韻》攫也。《史記·霍去病傳》漢匈奴相紛拏。《註》相牽也。《漢書註》亂相持搏也。一作挐。又拘捕罪人曰拏。俗作拿。又《揚子·方言》拏，揚州會稽之語也。或謂之惹。又《正韻》女居切，音袽。《前漢·嚴安傳》禍拏而不解。《註》拏，相連引也，女居反。又揉也。《楚辭·招魂》稻粢穱麥，拏黃粱些。《韻會》拏屬舌音，泥字母。舊韻女加切，乃屬齒音，蓋由吳音所呼，女字入泥母故也。今依七音更定奴加切。◎按《說文》拏挐音同義別。韻會拏入麻韻，挐入魚韻。六書故，集韻，正韻，讀書通皆合爲一。考之經史傳註，兩字通用，𠀤有二音，義亦相通，从合可也。互詳挐字註。

拐：《唐韻》求蟹切，音箉。手腳物枝也。又《正字通》古買切，乖上聲。俗謂拐騙。

拑：《唐韻》巨淹切《集韻》《韻會》其淹切《正韻》其廉切，𠀤音箝。《說文》脅持也。《前漢·鼂錯傳》天下之士，拑口不敢復言矣。又《集韻》扱范切。義同。《韻會》按《說文》箝拑柑鉗鍼訓義不同，然書史傳寫亦有通作者，今以《說文》爲正。《正字通》拑鉗箝通，與柑音義別，俗誤通用。互見木部柑字註。

拒：《唐韻》其呂切《集韻》《韻會》《正韻》臼許切，𠀤音巨。《廣韻》捍也。《增韻》禦也。《論語》其不可者拒之。《荀子·君道篇》內以固城，外以拒難。又與距通。《廣韻》格也，違也。《玉篇》抵也。又《儀禮·少牢禮》長皆及俎拒。《註》拒讀爲介距之距。俎距脛中，當橫節也。又《集韻》句許切。《正韻》居許切，𠀤音舉。亦捍也。又《集韻》《韻會》𠀤果羽切，音矩。方𨻰也。《左傳·桓五年》鄭子元請爲左拒，以當蔡人衞人，爲右拒，以當𨻰人。又《周禮·大宰祀五帝疏》西方白帝白招拒。

拓：〔古文〕摕《唐韻》《集韻》《韻會》《正韻》𠀤之石切，音隻。《說文》拾也。𨻰宋語。或作摭。又《後漢·張衡思𤣥賦》拓若華而躊躇。《註》拓猶折也。楚辭曰：折若木以拂日。又《集韻》施隻切，音釋。亦拾也。又《唐韻》《正韻》他各切《集韻》《韻會》闥各切，𠀤音託。手承物也。一曰手推物也。《李山甫詩》一拓纖痕更不收。《註》大曆四年，崇𡽪公主道汾州，以手掌拓石壁，遂有手痕。今靈石有公主手痕𥓓。又《增韻》斥開也。《揚雄·甘泉賦》拓迹開統。《註》拓，廣也。又拓落，猶蹭蹬也。《揚雄·解嘲》何爲官之拓落也。《註》拓落，不耦也。又複姓。後魏始爲拓跋氏。北方謂土爲拓，謂后曰跋。孝文改爲元氏。《集韻》或作𢷌，又作托。

拔：《唐韻》《集韻》《韻會》𠀤蒲八切，辦入聲。《說文》擢也。《增韻》抽也。《易·乾·文言》確乎其不可拔。又《泰卦》拔茅茹，以其彙征吉。《後漢·蔡邕傳》連見拔擢，位在上列。《晉書·胡母輔之傳》甄拔人物。又《爾雅·釋詁》殲拔殄，盡也。又《增韻》攻而舉之也。《前漢·高帝紀》攻碭，三日拔之。《註》破城邑而取之，若拔樹木幷得其根本。又《唐韻》《集韻》《韻會》《正韻》𠀤蒲撥切，音跋。回也。又《增韻》疾也。《禮·少儀》毋拔來。《疏》拔，速疾之意。《前漢·𨻰項傳贊》拔起隴畝之中。《註》疾起也。又挺也。特立貌。《杜甫詩》友于皆挺拔。又括也。矢末也。《詩·秦風》舍拔則獲。《疏》以鏃爲首，故拔爲末。又除也。《周禮·秋官·赤犮氏註》赤犮猶言捇拔。《疏》拔，除去之也。又與茇通。《前漢·禮樂志》拔蘭堂。《註》拔，舍止也。又《集韻》北末切，音撥。把也。又《集韻》《韻會》𠀤蒲蓋切，音旆。《詩·大雅》柞棫拔矣。《疏》拔然生柯葉也。又《集韻》《韻會》蒲昧切《正韻》步昧切，𠀤音佩。《詩·大雅·朱傳》挺拔而上，不拳曲蒙密也。又拂取也。又《唐韻》《集韻》𠀤房越切，音伐，草名。《爾雅·釋草》拔蘢葛。《註》似葛，蔓赤，葉多。又《集韻》筆別切。讀若分別之別。晉俗謂平地除𡊅曰拔。又《張華·鮑文泰誄》抱道冲虚，執義貞厲。栖遲無悶，不營不拔。厲音列。

拕：《唐韻》託何切《集韻》《韻會》《正韻》湯何切，𠀤音佗。《說文》曳也。《前漢·嚴助傳》拕舟而入水。《揚雄·校獵賦》拕蒼豨。又《集韻》他佐切，佗去聲。義同。又《唐韻》徒可切《集韻》《韻會》《正韻》待可切，𠀤駝上聲。引也。又《韻會》《正韻》𠀤吐臥切，音唾。義同。又《集韻》唐何切，音駝。亦引也。又水拕，猶堰也。《唐書·楊行密傳》作魯陽五堰拕，輕舸饋糧。《集韻》或作拖。又作扡。

拖：同拕。《班固·西都賦》挾師豹，拖熊螭。《註》拖，曳也。讀平聲。又《禮·少儀》僕者負良綏，申之面，拖諸幦。《疏》拖，猶擲也。亦引也。綏申於面前而引之，可置車幦上也。《論語》加朝服拖紳。《司馬相如·上林賦》宛虹拖於楯軒。《註》拖謂申加於上也。讀上聲或去聲。又《廣韻》《集韻》𠀤吐邏切。牽車也。考證：〔《司馬相如·子虚賦》宛虹拖於楯軒。〕謹照原文子虚賦改上林賦。

拗：《唐韻》《集韻》《韻會》於絞切《正韻》於巧切，𠀤坳上聲。《說文》手拉也。《增韻》折也。《尉繚子》拗矢折矛。《王令詩》低樹狂貌日摧拗。又《韻會》《正韻》𠀤於教切，坳去聲。拗戾，固相違也。《朱子·語類》王臨川天資亦有拗强處。《李綽秦中歲時記》初冬納文書，却謂之選門閉。四月選事畢，却謂之選門開。選人名在令史前，謂之某家百姓。狀在判後，又却須黏在判前，因名四拗。又《集韻》於交切，音坳。義同。又《集韻》《正韻》𠀤乙六切，音郁。抑也。《班固·西都賦》蹂躪其十二三，乃拗怒而少息。《註》禽獸十分殺其二三，抑士卒怒以少息焉。又《集韻》於糾切，幽上聲。義同。

拘：《唐韻》舉朱切《集韻》《韻會》恭于切，𠀤音駒。《說文》止也。《徐曰》物去，手能止之也。《廣韻》執也。《易·隨卦》拘係之，乃從維之。《書·酒誥》盡執拘以歸于周。《左傳·僖三十三年》武夫力而拘諸原。又《史記·汲黯傳》弘大體，不拘文法。《前漢·司馬遷傳》隂陽之術大詳而衆忌諱，使人拘而多畏。《註》拘，曲礙也。《集韻》或作句。又作𢳉。別作佝。又《集韻》《韻會》《正韻》𠀤居侯切，音鉤。擁也。《禮·曲禮》必加帚於箕上，以袂拘而退。《註》以袂擁帚之前，埽而郤行之。又取也。《禮·曲禮》凡僕人之禮，必授人綏，若僕者降等，則撫僕之手，不然，則自下拘之。《疏》却手從僕手下自拘取之。又曲也。與句同。《荀子·哀公篇》古之王者，有務而拘領者矣。《註》務讀爲冒。覆項也，句領，繞頸也。又摟聚也。又《正韻》求於切，音渠。《莊子·達生篇》吾處身也，若橛株拘。又《集韻》果羽切，音矩。《前漢·地理志》拘㵎水至邯鄲入白渠。《註》應劭讀。又俱遇切，音句。拘挐，不展也。又《集韻》《韻會》𠀤拘玉切。與挶通。戟持也。《前漢·五行志》撠高后掖。《註》拘持之也。◎按詩傳，戟挶義同。故註釋互用。

㧙：《集韻》《韻會》𠀤蒲結切，音蹩。讀若敝入聲。捩也。又擊仆也。《張衡·西京賦》徒搏之，所撞㧙。《註》撞㧙猶揘畢也，謂撞而㧙倒。又《正韻》避列切，音別。義同。又《韻會》與批通。又《集韻》毗至切，音鼻。戲擊也。又必結切，閉入聲。亦捩也。或作捌。又僻吉切，音匹。《博雅》刺也。又簿必切，音邲。擊也。《揚子·方言》南楚凡相推搏曰㧙。或曰㧾。又《唐韻》鄙密切，音筆。與𢴩同。詳𢴩字註。

拙：〔古文〕䂐《唐韻》職悅切。《集韻》《韻會》《正韻》朱劣切，𠀤音梲。讀若專入聲。《說文》不巧也。《書·周官》作僞心勞日拙。《老子·道德經》大巧若拙。《戰國策》敎人而不能，則謂之拙。又《釋名》屈也。使物否屈，不爲用也。《史記·范睢傳》楚之鐵劒利，而倡優拙。

拚：《唐韻》《集韻》《韻會》𠀤皮變切，音卞。抃本字。與𢪴同。《說文》拊手也。《宋書·何承天傳》歌拚就路。《註》手舞貌。互詳抃字註。又《唐韻》《集韻》《韻會》《正韻》𠀤方問切，音奮。埽除之名。《禮·少儀》埽席前曰拚。《疏》拚是除穢，埽是滌蕩。《儀禮·聘禮》不腆先君之祧，旣拚以俟矣。又《集韻》方文切，音分。本作𡊅。亦作𢰘。義同。又《集韻》《韻會》𠀤孚袁切。與翻同。《博雅》飛也。《詩·周頌》肇允彼桃蟲，拚飛維鳥。《箋》翻飛爲大鳥也。《正字通》本从手从弃作𢬵。省作拚。互見𢬵字註。

招：《唐韻》止遙切《集韻》《韻會》《正韻》之遙切，𠀤音昭。《說文》手呼也。《詩·邶風》招招舟子。《傳》招招，號召之貌。《疏》號召必手招之。王逸云：以手曰招，以口曰召也。又《廣韻》來之也。《書·說命》旁招俊乂。又求也。《前漢·季布傳》辨士曹丘生數招權顧金錢。《註》招求貴人威權，因以請託也。又𦊰也。《孟子》旣入其苙，又從而招之。《註》招，羈其足也。又姓。漢大鴻臚招猛。又《集韻》《韻會》時饒切《正韻》時昭切，𠀤音韶。《前漢·禮樂志》體招搖，若永望。《註》招搖，申動貌。又與韶㲈通。《史記·帝舜紀》禹乃興九招之樂。《註》卽舜樂，簫韶九成，故曰九招。《左傳·昭十二年》祭公謀父作祈招之詩。又《集韻》《韻會》《正韻》𠀤祁堯切，音翹。舉也。《周語》好盡言以招人過。《前漢·𨻰項傳贊》招八州而朝同列。又揭也。《莊子·騈拇篇》有虞氏招仁義以撓天下。又叶之笑切，音照。《蔡邕·郭有道𥓓》赫赫三事，幾行其招。委辭召貢，保此淸妙。又叶之由切。音周。《韓愈·祭𥠇員外文》於後八年，君從杜侯。我時在洛，亦應其招。

拜：〔古文〕𣬊𣬓𢰛𢴽𡴬《唐韻》博怪切《集韻》《韻會》《正韻》布怪切，𠀤擺去聲。𢷎字重文。《說文》楊雄說，拜，从兩手下也。《禮·郊特牲》拜，服也，稽首服之甚也。《疏》拜者，是服順也。《周禮·春官·大祝辨九𢷎註》稽首，頭至地也。頓首，頭叩地也。空首，頭至手，所謂拜手也。吉拜，拜而后稽顙。凶拜，稽顙而后拜。奇讀爲奇偶之奇，謂一拜也。褒讀爲報，再拜是也。肅拜但俯下手，今時撎是也。振動，戰栗變動之拜也。《詩詁》一，稽首，謂下首至地稽留乃起。二，頓首，謂下手置首於地卽起。三，空首，謂下手首不至地。四，振動，謂恐悚迫蹙而下手。五，吉拜，謂雍容而下手。七，奇拜，謂禮𥳑不再拜也。八，褒拜，謂答拜也。九，肅拜，謂直身肅容而微下手，如今婦人拜也。又膜拜，舉兩手伏地而拜也。《𥠇天子傳》膜拜而受。又《荀子·大略篇》平衡曰拜。《註》謂磬折，頭與腰平。又朝廷授官曰拜。《史記·淮隂侯傳》至拜大將，乃信也。《後漢·左雄傳》拜除如流，缺動百數。又屈也。《詩·召南》蔽芾甘棠，勿翦勿拜。《詩詁》攀下其枝，如人之拜也。又草名。《爾雅·釋草》拜蔏藋。《註》疑卽商陸。本作𢷎。《六書正譌》又作𢫶。

𢪸：本作𢯲。亦作捥。詳𢯲捥二字註。

𢪹：《正字通》㧊本字。譌爲㧊。○按《說文》云：从手巿聲，普活切，㧊非譌文。此依篆體重出。

𢪺：《韻會》蒲八切。與拔同。

𢪻：《集韻》辰陵切。與承同。

𢪼：《集韻》《類篇》𠀤尼交切。與撓同。抓也。

𢪽：《說文》長箋》古將字。◎按《說文》寸部將，从寸𤖕省聲，帥也。手部𢪇，从手爿聲，扶也。音義迥別。至《玉篇》始以𢪇爲古文將字，《六書故》亦云𢪇通作將，則兩字已可離可合矣。而《趙宧光·長箋》復改𢪇爲𢪽，云古文將字，則又篆文𢪇字之誤，恐亦未的，存以俟考。

𢪾：《字彙補》知亮切，音帳。《五音集韻》整而不亂也。

𢪿：《字彙補》公都切，音姑。罪也，負也，音義與辜同。

𢫀：《字彙補》與牽同。

拪：《集韻》遷古作拪。又作𢫥。註詳辵部十二畫。《六書正譌》作𢍱。《說文》本作𢰕。別作𢍱。字異音同，義亦相近。又《集韻》余支切，音移。遷徙也。與迻同。古作拪。或作扡，又作𢼏。通作移。

拫：《唐韻》戸恩切《集韻》《韻會》胡恩切，𠀤音痕。急引也。《博雅》拫攎，引也。《增韻》吳楚俗謂牽引前郤爲拫挌。《朱子·語類》漢書引繩排拫不附已者，今人誤讀拫爲根。拫挌猶云抵拒擔閣也，引繩排拫，如以繩扞拒然。又排擠也。《唐書·裴度傳》爲姦憸拫抑。又《崔威傳》裴度自表求覲，李逢吉悉力拫郤之。又《集韻》下懇切，音很。又胡艮切，音恨。義𠀤同。《集韻》或作艮。又作掀。《韻會》通作根。

括：《唐韻》《集韻》《韻會》《正韻》𠀤古活切，音聒。《說文》本作𢬸。絜也。《廣韻》結也。《增韻》包括也。《易·坤卦》括囊无咎无譽。又《繫辭》動而不括。《疏》括結而有礙也。《前漢·𨻰項傳贊》包舉宇內，囊括四海。《揚子·方言》括關閉也。又《廣韻》至也。《詩·王風》日之夕矣，牛羊下括。又檢也。根刷也。《唐書·選舉志》明經者但記帖括。又《食貨志》鑄錢括苗。又與筈通。《釋名》矢末曰括。謂與弦相會也。《書·太甲》若虞機張，往省括于度，則釋。又與髻通。絜髮也。《禮·檀弓》袒括髮。又《集韻》《韻會》《正韻》𠀤戸栝切，音活。會也。與佸同。《詩·小雅》德音來括。《箋》會合離散之人。又《集韻》苦活切，音闊。亦與筈同。

拭：《唐韻》賞職切《集韻》《韻會》設職切，𠀤音識。《爾雅·釋詁》淸也。《增韻》抆拭，揩也。《六書故》以巾拭垢濡也。《禮·雜記》雍人拭羊。《註》拭，靜也。《釋文》亦作靚。《儀禮·聘禮》賈人北面坐拭圭。《集韻》或作𢂑。

拮：《唐韻》《正韻》古屑切《集韻》《韻會》吉屑切，𠀤音結。《說文》手口共有所作也。《詩·豳風》予手拮据。《傳》撠挶也。《疏》以手爪挶持草也。又《唐韻》居質切《集韻》《韻會》《正韻》激質切，𠀤音吉。義同。又《集韻》《韻會》𠀤訖黠切。與戛同。轢之也。《戰國策》大夫種爲越王禽勁吳，成霸功，句踐終拮而殺之。《註》蓋逼之。又《集韻》丘傑切，音朅。與揭同。舉也。

拯：《唐韻》《集韻》𠀤蒸上聲。《韻會》《正韻》𠀤之庱切，讀與整同。救也，助也。《增韻》援也。《左傳·宣十二年》目于眢井而拯之。又舉也。《易·艮卦》艮其腓，不拯其隨。《註》隨謂趾也。《集韻》本作抍。或作承。又作氶。《韻會》或作𢮋。詳抍字註。

拰：《唐韻》《集韻》𠀤尼凜切，紝上聲。搦也。一曰拰搦，調弓貌。

㧡：《唐韻》胡攺切《集韻》下攺切，𠀤音亥。動也，減也。又《集韻》許旣切，音餼。動搖貌。又戸代切，音瀣。于貴切，音胃。義𠀤同。一曰擔也。

拱：《唐韻》《正韻》居竦切《集韻》《韻會》古勇切，𠀤音鞏。《說文》斂手也。《徐曰》兩手大指相拄也。《書·武成》垂拱而天下治。《註》垂衣拱手也。《禮·玉藻》凡侍於君垂拱。《疏》沓手也。身俯則宜手沓而下垂也。又《爾雅·釋詁》執也。《註》兩手合持爲拱。《左傳·僖三十二年》爾墓之木拱矣。又拱翊，環衞也。又與珙通。大璧也。《左傳·襄二十八年》與我其拱璧。又州名。漢𨻰留郡，宋置拱州。又姓。明景泰進士拱廷臣。又《集韻》居容切，音恭。左傳，拱璧。徐邈讀。又居用切，供去聲。亦斂手也。又渠竹切，音𩣽。《廣雅》法也。◎按屋韻渠竹切，與沃韻渠玉切相近，讀者宜細分。或省作共。

拲：《唐韻》《正韻》居竦切《集韻》《韻會》古勇切，𠀤音鞏。《說文》兩手同械也。《周禮·秋官·掌囚》上罪梏拲而桎。《註》拲者，兩手共一木也。在手曰梏，在足曰桎。又《唐韻》居玉切《集韻》《韻會》拘玉切，𠀤音鋦。又《集韻》丘勇切，音恐。又《集韻》《正韻》𠀤居六切，音菊。義𠀤同。◎按屋韻居六切，與沃韻居玉切相近，宜細分。《說文》或从木作㭟。《長箋》拲似混拱，當从木。

拳：〔古文〕𢮙㩲《唐韻》巨員切《集韻》逵員切，𠀤音權。手也。《玉篇》屈手也。《前漢·鉤弋倢伃傳》武帝巡守過河閒，召至，女兩手皆拳，上自披之，手卽時伸，號曰拳夫人。又《廣雅》拳拳，憂也。一曰愛也。又勤懇也，恭也。《前漢·貢禹傳》不勝拳拳，不敢不盡愚心。《註》忠謹之意。亦作惓惓。又奉持之貌。《禮·中庸》得一善則拳拳服膺，而弗失之矣。又姓。衞大夫拳彌。又《集韻》苦遠切，音綣。又驅圓切，音弮。𠀤奉持貌。又與弮同。《前漢·司馬遷傳》士張空拳，冒白刃。《註》拳，弓弩弮也。言矢盡，故張弩之空弓，非空拳也。又已袁切，綣平聲。力也。《詩·小雅》無拳無勇。徐邈讀。又通作捲。見捲字註。

𢫤：𢪼字之譌。

𢫥：𢰕字省文。與拪同。《玉篇》《集韻》𠀤古文遷字。註詳辵部十二畫。

𢫦：《說文》拍本字。从手百聲，普百切。《集韻》匹陌切，𠀤音魄。詳拍字註。又《廣韻》《集韻》𠀤莫白切，音陌。擊也。亦作拍。◎按廣韻分註莫白切爲𢫦，普百切爲拍。與《說文》不合。

拴：《唐韻》此緣切《集韻》《韻會》逡緣切《正韻》且緣切，𠀤音銓。揀也。《集韻》通作詮銓。

拵：《唐韻》徂尊切《集韻》徂昆切，𠀤音存。据也。又《五音集韻》徂悶切。插也。

𢫧：《集韻》止酉切，音帚。執也。又側九切，篘上聲。與搊同。持也。

𢫨：《集韻》《韻會》而融切《韻略》《正韻》而中切，𠀤音戎。相也，助也。與詩小雅烝也無戎之戎通。又《唐韻》《正韻》而隴切《集韻》《韻會》乳勇切，𠀤音宂。拒也。與軵通。又《唐韻》穠用切《集韻》戎用切，𠀤宂去聲。《博雅》推也。又《集韻》如蒸切，音仍。因也。與扔同。

拶：《唐韻》𡛷末切《集韻》《韻會》子末切，𠀤音䰖。逼也。相排迫也。《韓愈·雪詩》漰騰相排拶，龍鳳交橫飛。《正字通》本作𢭓。

𢫩：《玉篇》《集韻》《韻會》𠀤呼高切，音蒿。除也。又拔去田草也。本作薅。或作茠。

拷：《玉篇》苦老切《集韻》苦浩切，𠀤音考。掠也，打也。

拸：《集韻》《韻會》𠀤丑豸切，褫上聲。與搋同。析也。又去也。《莊子·庚桑楚》介者拸畫，外非譽也。《註》介者刖人，畫文采之飾也。貌旣虧殘，故拸而棄之。或作扡。又《正韻》拍也，拽也。又《集韻》演爾切，迤上聲。亦同搋。又𨻰知切，音馳。拆也。又《唐韻》弋支切《集韻》余支切，𠀤音移。《博雅》加也。又《集韻》他可切，佗上聲。又待可切，駝上聲。義𠀤同。又齒者切，車上聲。與哆同。大貌。

拹：《唐韻》虚業切《集韻》《韻會》迄業切，𠀤音脅。《說文》摺也。一曰拉也。又《集韻》《正韻》𠀤落合切。與拉同。或作搚。又作㩉。見拉字註。

拺：《唐韻》山責切《集韻》色責切，𠀤音摵。讀與瑟近。《佩觿集》擇取物也。又《唐韻》楚革切《集韻》測革切，𠀤音策。扶也。與㩍同。又《集韻》測角切，音齪。刺取也。與擉同。

拻：《集韻》呼回切，音灰。相擊也。與豗同。

拼：俗拼字。《唐韻》北萌切《集韻》《韻會》悲萌切《正韻》補耕切，𠀤音繃。與抨同。詳抨字註。或作伻。又與𢏳通。彈也。又《集韻》披耕切，音怦。《爾雅·釋詁註》拼荓同。詩大雅，荓云不逮。又有隨從之義。又卑正切，音倂。除也。與摒同。

拽：《集韻》羊列切。同抴。拖也。《禮·曲禮》車輪曳踵。《疏》曳，拽也。不得舉足，但起前拽後，使踵如車輪曳地而行。又以制切，音曳。引也。《朱子·語類》康節，凡事纔覺難，便拽身退。又時制切，音誓。亦拖也。山東語。《正字通》拽字譌省。拽本作𦥙，从𦥔从丿。拽字从𦥙。

拾：《唐韻》《韻會》是執切《集韻》寔入切《正韻》寔執切，𠀤音十。《說文》掇也。《廣韻》收也，斂也。《左傳·昭三年》無備而官辦者，猶拾瀋也。《註》猶拾汁，終不可得。《前漢·夏侯勝傳》經術苟明，其取靑紫如俛拾地芥。又《汲黯傳》補過拾遺，臣之願也。又拾遺，官名。《唐書·百官志》補闕拾遺，掌供奉諷諫。又不知而問曰拾沒。俗譌爲什麽。一曰射韝也。著於左臂以遂弦。《詩·小雅》決拾旣佽。《傳》決，鉤弦也。拾，遂也。《儀禮·鄕射禮》袒決遂。《註》遂，射韝也。以韋爲之，其非射時則謂之拾。拾，斂也，所以蔽膚斂衣也。又今官文書借爲數目之十字。又《集韻》《正韻》𠀤極葉切，音笈。更也。《禮·投壷》左右告矢，具請拾投。《疏》賔主更遞而投也。《儀禮·鄕射禮》取弓矢拾。《疏》遞取弓矢也。又《集韻》《韻會》𠀤極業切，音跲。義同。又實攝切，音涉。躡足升也。《禮·曲禮》拾級聚足，連步以上。《註》拾當爲涉聲之誤也。級，等也。《正韻》涉拾𠀤失涉切，音攝，義同。疑韻切有脫誤。

拿：俗拏字。

㧢：《唐韻》於眞切《集韻》伊眞切，𠀤音因。《說文》就也。一曰仍也。《集韻》與因同。

𢫪：𢯲𢮗二字譌省。別見八畫九畫。

挀：《集韻》博厄切，音蘖。《博雅》裂也。

持：《唐韻》直之切《集韻》《韻會》澄之切，𠀤音治。《說文》握也。《廣韻》執也。《詩·大雅·鳧鷖序》持盈守成。《疏》執而不釋謂之持，是手執之也。《禮·射義》持弓矢審固。《史記·秦始皇紀》大吏持祿取容。又把持也。《史記·酷吏傳》寧成爲任俠，持吏長短。又軍持，汲水具，梵語也，猶華言缾。《陸游詩》遊山雙不借，取水一軍持。《註》不借，草履名。又《正韻》𨻰知切，音馳。義同。又叶𨻰如切，音除。《古隴西行》淸白各異尊，酒上玉華疏。酌酒持與客，客言主人持。

挂：《唐韻》《集韻》《韻會》古賣切《正韻》古畫切，𠀤音卦。《說文》畫也。《正字通》圭从二土，有畺畫義。又《玉篇》懸也。《儀禮·少牢禮》挂於季指。《戰國策》無把銚挂耨之勢，而有積栗之實。通作掛。又剛挂，矢鏃名。《潘岳·射雉賦》屬剛挂以潛擬。《註》一作罫。又《集韻》胡卦切，音畫。礙也。同罫。與絓通。又涓畦切，音圭。別也。《莊子·漁父篇》好經大事，變更易常，以挂功名。或作刲。一曰中鉤取物也。

𢫫：《集韻》勒沒切，音硉。《玉篇》捽也。捋也。

㧣：《玉篇》止臾切，音株。又章喩切，音駐。義𠀤闕。《正字通》舊註訓止，非。

𢫬：《集韻》麤括切，音撮。攫𢫬，搏也。又初轄切，音刹。義同。

𢫭：《集韻》女六切，音忸。摍𢫭，不伸也。○按《說文》云：朔而月見東方，謂之縮肭。肭亦作朒，摍𢫭卽假借縮朒之義。《正字通》云：縮通作朒，無作𢫭者。又摍縮義別，音義𠀤非，此說亦泥。

挃：《唐韻》《集韻》《韻會》𠀤陟栗切，音窒。《說文》穫禾聲。《詩·周頌》穫之挃挃。《爾雅·釋訓》挃挃，穫也。《集韻》或作秷。又作𥡫。又《廣韻》撞挃也。《淮南子·兵略訓》五指之更彈，不若捲手之一挃。又與𢯶通。擣也。又《集韻》直質切，音秩。亦穫也。又徒結切，音迭。擿也。與𢲼同。◎按挃銍義異。《正字通》引小爾雅截穎謂之銍，誤。

㧤：《字彙》音銃。跳也。《正字通》俗字。〇按玉篇，集韻諸書俱不載。

㧥：《集韻》蘇典切，音銑。捵㧥，手捻物也。

𢫮：《集韻》居曾切《正韻》居登切，𠀤同揯。詳揯字註。或从亘，誤。𢬎。

挄：《字彙》與擴同。◎按《說文》桄與擴音義同。此改从手。

挅：《唐韻》丁果切《集韻》《韻會》《正韻》都果切，𠀤音朶。與揣同。稱量忖度也。又搖也。又《唐韻》《集韻》𠀤都唾切，音刴。亦量也。又《廣韻》落帆也。

挆：與挅同。

𢫯：《唐韻》蒲北切《集韻》鼻墨切，𠀤音蔔。擊也。

㧦：《唐韻》許縣切《集韻》翾縣切，𠀤音絢。擊也。或作揈。又《集韻》呼宏切，音轟。揮也。與揈同。

指：〔古文〕𢫾《唐韻》職雉切《集韻》《韻會》軫視切，𠀤音旨。《說文》手指也。《易·說卦》艮爲指。《疏》取其執止物也。《左傳·宣四年》子公之食指動。《疏》一巨指，二食指，三將指，四無名指，五小指。又《定十四年》以戈擊闔廬傷將指。《註》足，大指也。言其將領諸指。足之用力，大指居多。手之取物，中指爲長。故足以大指爲將，手以中指爲將。又《廣韻》斥也。《易·繫辭》辭也者，各指其所之。《疏》各斥其爻卦之所適也。又示也。《禮·玉藻》凡有指畫於君前用笏。《前漢·蕭何傳》發蹤指示獸處者，人也。《註》指示者，以手指示之。又《增韻》指麾也。《禮·曲禮》六十曰耆指使。《註》指事使人也。《前漢·賈誼傳》頤指如意。《註》但動頤指麾，則所欲皆如意。又直指，官名。《前漢·武帝紀》遣直指使者暴勝之等，衣繡衣，杖斧，分部，逐捕羣盜。又與旨恉通。意向也。《書·盤庚》王播告之修，不匿厥指。《前漢·孔光傳》不希指苟合。《註》希望天子之旨意也。又歸趣也。《孟子》言近而指遠者，善言也。《前漢·河閒獻王傳》文約指明。《註》指，謂義之所趨，若人以手指物也。又美也。《荀子·大略篇》不時宜，不敬交，不驩欣，雖指非禮也。《集韻》或从月作脂。考證：〔《定十四年》闔廬傷將指。〕謹照原文闔廬上增以戈擊三字。

挈：《唐韻》苦結切《集韻》《韻會》《正韻》詰結切，𠀤契入聲。《說文》縣持也。《廣韻》提挈也。《禮·王制》班白者不提挈。《周禮·夏官》挈壷氏。《註》世主挈壷水以爲漏。《前漢·張耳𨻰餘傳》以兩賢王左提右挈。《註》相扶持也。又修整也。《荀子·不苟篇》君子挈其辨。而同焉者合矣。《註》謂不煩雜。又《集韻》《韻會》詰計切《正韻》去計切，𠀤音契。缺也，又絕也。《司馬相如·封禪書》挈三神之歡。又以板書之也。《前漢·張湯傳》上所是受而著讞法廷尉挈令。《註》在板挈也。挈獄訟之要也。《史記》作絜。又與契通。《前漢·溝洫志》內史稻田租挈重，其議減。《註》租挈，收田租之約令也。又《班固·幽通賦》旦算祀於挈龜。《註》挈，所以然火灼龜者也。《詩·大雅》爰契我龜。《釋文》亦作挈。又《集韻》奚結切，音頁。亦縣持也。通作絜。又訖黠切，音戛。《博雅》獨也。又《集韻》《韻會》𠀤丘八切，音劼。與𦸉同。菝𦸉，草名。《禮·月令》王瓜生。《註》萆挈也。卽菝𦸉。考證：〔《禮·王制》班白不提挈。〕謹照原文班白改班白者。

㧧：俗梳字。

㧨：《玉篇》古文扏字。註詳二畫。

㧩：《集韻》蒲蓋切，音旆。撥也。又蒲昧切，音佩。捩也。

按：《唐韻》《集韻》《韻會》《正韻》𠀤烏旰切，音案。《說文》下也。《廣韻》抑也。《梁𥳑文帝箏賦》陸離抑按，磊落縱橫。又《爾雅·釋詁》止也。《史記·周本紀》王按兵毋出。《前漢·高帝紀》吏民皆按堵如故。《註》按次第牆堵，不遷動也。又據也。《禮·月令》孟冬，命工師效功，𨻰祭器，按度程。《史記·白起傳》趙軍長平，以按據上黨民。《註》屯兵以據援。又撫也。《史記·平原君傳》毛遂按劒，歷階而上。又《鄒陽傳》人無不按劒相盼。又控也。《史記·絳侯世家》天子乃按轡徐行。又察行也，考驗也，舉也，劾也。《前漢·賈誼傳》驗之往古，按之當今之務。又《丙吉傳》掾史不稱職，輒予長休告，終無所按驗，公府不按吏自吉始。又按摩也。《前漢·藝文志》黃帝岐伯按摩十卷。又《集韻》《韻會》𠀤阿葛切，音遏。捺也。《詩·大雅》以按徂旅。《傳》止也。《釋文》按又作遏。《韻會》《正韻》按案互通。亦通作桉。

𢫰：《集韻》陟格切，音磔。手度物也。與搩同。

𢫱：𢯼字譌省。《字彙》音義同𢯼。

挊：《五音類聚》俗弄字。

㧪：《集韻》古委切，音詭。毀撤也。又魚鬼切，巍上聲。懸也。

𢫲：《集韻》丘甚切，欽上聲。持物也。

𢫳：《正字通》𢯪字之譌。◎按字彙音義與拓同。又分爲二，非。

挋：《唐韻》章刃切《集韻》《韻會》《正韻》之刃切，𠀤音震。《說文》給也。一曰約也。又《集韻》拭也。《爾雅·釋詁》挋拭，刷淸也。《註》謂拂除令潔淸也。《禮·喪大記》浴用絺巾，挋用浴衣。《疏》用生時浴衣，拭令燥也。《儀禮·士喪禮》沐櫛挋用巾。《註》挋，晞也，淸也。又與振同。《楚辭·漁父》新浴者必挋衣。亦作振。又《集韻》居覲切，巾去聲。又居焮切，音靳。𠀤與㨷同。亦拭也。

㧫：《集韻》儒誰切。音蕤。與擩㨎同。又而宣切，軟平聲。《博雅》拄也。又《玉篇》日之切，音而。挐也。〇按韻會七虞，滂模切，抪譌作㧫。字彙沿譌，分出抪字音訓爲㧫註，《正字通》卽以㧫爲抪字之譌。𠀤誤。

挌：《廣韻》古伯切《集韻》《韻會》《正韻》各額切，𠀤音格。《說文》擊也。又鬭也，止也。《魏志·任城王傳》手挌猛獸。又《玉篇》舉也。又《唐韻》盧各切《集韻》歷各切，𠀤音落。亦擊也。或作擽。又《集韻》《韻會》𠀤曷各切，音鶴。拫挌，牽引也。《集韻》或作𢼛。《韻會》《正韻》通作格。◎按《說文》古覈切，取音微別。

𢫴：《玉篇》七咨切《集韻》千咨切，𠀤音趑。挐也。

㧬：《唐韻》居竦切《集韻》古勇切，𠀤音拱。《說文》𢹬也。又𢀜或加手作𢭤，抱也。本作𢭤。《集韻》亦作𠦕。𠀤與𢀜同。互見工部𢀜字註。

挍：《集韻》《韻會》《正韻》𠀤居效切，音敎。角也，比也。又計量也。《論語》犯而不挍。《左傳·僖五年》君父之命不挍。又報也。又撿也，考也。《禮·學記》中年考挍。《註》閒歲則考學者之德行道藝。《前漢·賈捐之傳》貫朽而不可挍。又《集韻》居肴切，音交。亂也。一曰憤意也。又古巧切，音絞。義同。《陸氏釋文》校，戸敎切，从木。若从手，是比挍字，今人多亂之。《正字通》明末避熹宗諱，校省作挍，佩觿集謂校尉之校不當用比挍之挍，說泥。◎按經史校挍互用，義亦相通。《正字通》說可從。

挎：《唐韻》苦胡切《集韻》空胡切，𠀤音枯。持也。《儀禮·鄕飮酒禮》左何瑟，後首，挎越，內弦。《疏》瑟底有孔越，以指深入，謂之挎也。又《集韻》墟侯切，音彄。與摳同。考證：〔《儀禮·鄕飮酒禮》左荷瑟。〕謹照原文荷改何。

挏：《唐韻》《正韻》徒總切《集韻》《韻會》杜孔切，𠀤音動。《說文》𢹬引也。《玉篇》動也。《前漢·禮樂志》給大官挏馬酒。《註》以馬乳爲酒，撞挏乃成也。又《百官公卿表》太僕屬官有家馬令，武帝太初元年更名爲挏馬。《註》主乳馬，以韋革爲夾兜，盛馬乳，挏取其上肥，因名挏馬。《淮南子·俶眞訓》撢掞挻挏，世之風俗。《註》擁引來去不定也。又《唐韻》《正韻》徒紅切《集韻》《韻會》徒東切，𠀤音桐。又《韻會》徒弄切，音洞。義𠀤同。

𢫵：《玉篇》子篤切《集韻》租毒切，𠀤音傶。收早熟禾曰𢫵。

挐：《唐韻》《集韻》《正韻》𠀤女加切。同拏。《說文》持也。《莊子·漁父篇》丈挐而引其船。《韓愈·李花詩》當春天地爭奢華，洛陽園苑尤紛挐。《註》拏同。又《揚子·方言》杷，宋魏閒謂之渠挐。《轉注古音》韻書挐在魚韻，據方言則在麻韻者，亦古音也。◎按渠挐，集韻作淭𣖹。又《唐韻》女余切《集韻》《韻會》《正韻》女居切，𠀤音袽。牽也。又煩也。《揚雄·解嘲》攫挐者亡，默默者存。《註》攫挐，妄有搏執牽引也。女居切。《宋玉·九辯》枝煩挐而交橫。《註》挐一作拏。煩挐，擾亂也。《王逸·九思》吁嗟兮悲夫，散亂兮紛挐。茅絲兮同䋴，冠履兮共絇。又姓。《戰國策》君所用者，緤錯挐薄也。《註》衞二臣名。又人名。《春秋·僖元年》公子友帥師敗莒師于酈，獲莒挐。《註》女居反。又女加反。又《唐韻》乃亞切《集韻》乃嫁切，𠀤呶去聲。絲結亂也。又《集韻》人余切，音如。亦持也。又尼據切，女去聲。拘挐，不展也。互詳拏字註。

挑：《唐韻》吐彫切《集韻》《韻會》《正韻》他彫切，𠀤音祧。《說文》撓也。一曰摷也。又器名。《儀禮·有司徹》二手執挑𠤎枋，以挹湆，注于疏七。《註》挑謂之歃，讀如或舂或抭之抭字。或作挑者，秦人語也。《釋文》湯堯反，又他羔反。又與佻通。偸薄也。《荀子·彊國篇》其服不挑。又《增韻》杖荷也。俗謂肩荷曰挑。又取也。今揀選人物亦謂之挑。又《唐韻》《集韻》《韻會》𠀤徒了切，音窕。引也，撥也。《博雅》疾也。一曰弄也。《史記·項羽紀》願與漢王挑戰，决雌雄。《註》擿嬈敵求戰，古謂之致師。《前漢·司馬相如傳》卓王孫有女文君，好音，相如以琴心挑之。《註》寄心於琴聲，以挑動之也。亦與誂通。誘也，戲也。又《正韻》土了切，祧上聲。義同。又《集韻》《韻會》𠀤徒弔切，與掉同。振也搖也。又《唐韻》土刀切《集韻》《韻會》《正韻》他刀切，𠀤音叨。《詩·鄭風》挑兮達兮。《毛傳》往來相見貌。《朱傳》挑，輕儇跳躍之貌。又抒物之器。或作抭。又《集韻》田聊切，音條。撓挑也。一曰攪也。《莊子·大宗師》登天游霧，撓挑無極。《註》宛轉循環貌。或作㨄。

挒：《唐韻》良薛切《集韻》力蘖切，𠀤音列。《埤蒼》搩也。一曰捩也。又《韻會》力結切，與捩同。拗也，紾也。

𢫶：同拜。《六書正譌》从兩手向下，會意。《字彙》闕。

𢫷：《集韻》五果切，訛上聲。趙魏之閒，謂摘爲捰𢫷。又《唐韻》奴果切《集韻》努果切，𠀤穤上聲。義同。

㧭：《集韻》渠容切，音蛩。舉兩手取曰㧭。〇按卽㧬字變體轉註。

挓：《集韻》陟加切，音吒。挓挱，開貌。

𢫸：《集韻》五故切，同捂。

𢫹：《集韻》投，古作𢫹。註詳四畫。

𢫺：《五音篇海》蘇遭切，音騷。曲折而攀援也。

𢫻：《字彙補》尼輒切，音聶。採也。

挔：《篇海》音義同旅。又《篇韻》姓也。◎按廣韻旅俗作𢬜，此又譌从衣，更謬。𣥐，𣥏，古文旅。

挕：《篇海》丁叶切，音喋。打也。◎按𢬴字譌省，俗借爲攝字。

𢫼：《篇海》同搔。◎按搔字譌省。六書無此體。

𢫽：《篇海》同抑。◎按《說文》抑。从反印作𢮮。此譌文。𢮮字从扌从𢑏。

㧮：《篇海》呼骨切，音忽。高貌。〇按音義同𣓗。譌文。

挖：《字彙補》烏括切，音斡。挑挖也。◎按穵字入黠韻。加手義同。當从烏八切。

𢫾：《九經字樣》古文指字。註詳本畫。

𢫿：《篇海》音先。持也。

挗：《篇海》音義同抉。《海篇》音掘。

𢬀：《篇海》音紅。蟲飛也。

挨：《唐韻》於駭切《集韻》倚駭切，𠀤唉上聲。《說文》擊背也。又《唐韻》於攺切《集韻》倚亥切，𠀤愛上聲。擊也。又《集韻》《韻會》𠀤英皆切，音唉。本作𢰇。義同。又推也。《六書故》旁排也。《揚子·方言》强進曰挨。《正字通》今俗凡物相近謂之挨。

挩：《唐韻》《集韻》《韻會》𠀤他括切，音脫。《說文》解挩也。《廣韻》除也。誤也，遺也。或作稅。亦作說。通作脫。又《唐韻》《集韻》𠀤徒活切，音奪。義同。又《集韻》輸芮切，音稅。拭也。《儀禮·鄕飮酒禮》坐挩手，遂祭酒。又兪芮切，音睿。動也。與抁同。

挪：《唐韻》諾何切《集韻》囊何切，𠀤音儺。搓挪也。

𢬯：𢫷字之譌。

挫：《唐韻》則臥切《集韻》《韻會》《正韻》祖臥切，𠀤音䟶。《說文》摧也。《周禮·冬官考工記·輪人》凡揉牙，外不廉而內不挫。《註》挫，折也。《孟子》思以一毫挫於人，若撻之於市朝。《史記·酷吏傳》蜀守馮當暴挫。《註》暴虐以挫人。又《集韻》徂臥切，音座。搦也，捉也。《楚辭·招䰟》挫糟凍飮，酎淸凉些。《註》捉去其糟，但取淸醇也。又祖加切，匝平聲。亦折也。《考工記》內不挫，李軌讀。又臧戈切，䟶平聲。案也。《莊子·人閒世》挫鍼治繲。又《韻會》千臥切《正韻》寸臥切，𠀤與剉同。折傷也。《增韻》刴斫也。

㧲：《唐韻》《集韻》𠀤桑感切，音糝。撼㧲，搖也。

挬：《唐韻》蒲沒切《集韻》薄沒切，𠀤音勃。拔也。

挭：《唐韻》《集韻》《韻會》《正韻》𠀤古杏切，音梗。攪也，撓也。與梗音同義別。本作𢯬。

挮：《唐韻》他禮切《集韻》土禮切，𠀤音體。去涕淚也。又《集韻》他計切，音替。拭也。

㧳：《集韻》柱買切，讀與箉近。《聲譜》攙物也。

振：《唐韻》章刃切《集韻》《韻會》《正韻》之刃切，𠀤音震。《說文》舉救也。《增韻》拯也。《易·蠱象》君子以振民育德。《註》濟民養德也。《禮·月令》振乏絕。《前漢·元帝紀》振業貧民。《註》振起之，令有作業。又《說文》一曰奮也。《廣韻》裂也，又動也。《易·恆卦》振恆。《禮·月令》孟春蟄蟲始振。《周禮·春官·大祝》辨九祭，五曰振祭。《註》至祭之末，但擩肝鹽中振之，謂將食者旣擩，必振乃祭也。《爾雅·釋言》振，訊也。《註》當作迅。謂奮迅。又同震。《戰國策》燕王振怖大王之威。《史記·五帝紀》振驚朕衆。又整也。《禮·曲禮》振書端，書於君前。《疏》振，拂去塵也，臣不豫愼，將文書簿領於君前，臨時乃拂整也。又發也。《左傳·文十六年》振廩同食。《莊子·田子方》是必有以振我也。又收也。《禮·中庸》振河海而不洩。《孟子》金聲而玉振之也。《周禮·夏官·大司馬》中春敎振旅。《註》兵入收衆專於農也。◎按書傳云：振旅言整衆。又止也。《詩·小雅》振旅闐闐。《箋》戰止將歸。又振旅伐鼓。振，猶止也。又《爾雅·釋言》振，古也。《詩·周頌》振古如兹。《箋》振亦古也。又鳥羣飛貌。《詩·周頌》振鷺于飛。又州名。《寰宇記》瓊州府有崖州，唐武德五年改振州。又《唐韻》《集韻》《類篇》《韻會》𠀤之人切，音眞。厚也。《詩·周南》宜爾子孫振振兮。《傳》仁厚也。《又》振振公子。《傳》信厚也。又盛貌。《左傳·僖五年》均服振振。又上聲。《集韻》《正韻》𠀤止忍切，音軫。與袗通。襌也。《禮·玉藻》振絺綌，不入公門。又叶諸延切，音旃。《𨻰琳·柳賦》救斯民之絕命，擠山岳之隕顚。匪神武之勤恪，幾踣斃之不振。

挰：《唐韻》直庚切《集韻》除庚切，𠀤音棖。《博雅》挰掄，擇也。一曰舉也。又《集韻》馳貞切，音呈。義同。

挱：《唐韻》素何切《集韻》《韻會》《正韻》桑何切，𠀤音娑。摩挱也。《玉篇》手挼挱也。《韓愈·石鼓歌》誰復著手更摩挱。又通作莎。《禮·郊特牲·汁獻註》獻，讀爲莎。秬鬯中有煮鬱摩莎，出其香汁，謂之汁莎。互見艸部莎字註。又《集韻》師加切，音沙。挓挱，開貌。《玉篇》亦作莏。《集韻》或省作抄。亦作挲。通作沙。

挲：同挱。

𢬰：挱字之譌。

挳：《集韻》丘耕切。同摼。見摼字註。

挴：《唐韻》武罪切《玉篇》莫攺切《集韻》母罪切，𠀤音每。《揚子·方言》貪也。《史記·賈誼服賦》品庶馮生。《註》索隱曰：漢書作每生。按方言每字合從手旁，音謀攺反。《楚辭·天問》𥠇王巧挴，夫何周流。

㧴：《唐韻》《玉篇》五可切《集韻》語可切，𠀤音我。搓也。又《集韻》牛河切，音莪。義同。

挵：《集韻》盧貢切。同弄。

挶：《唐韻》居玉切《集韻》《韻會》拘玉切，𠀤音鋦。《說文》戟持也。或作拘。又土轝也。《左傳·襄九年》𨻰畚挶，具綆缶。《周語》偫而畚挶。《註》挶，舁土之器。

挷：《正字通》俗搒字。又《唐韻》博江切，音邦。土精，如手在地中，食之無病。○按《集韻》作垹。从手，譌。別詳土部垹字註。

挸：〔古文〕𢹕《唐韻》《集韻》𠀤吉典切，音繭。拭也。或作𢺃。

挹：《唐韻》於汲切《集韻》乙及切，𠀤音邑。《說文》抒也。《廣韻》酌也。《詩·小雅》維北有斗，不可以挹酒漿。又《大雅》泂酌彼行潦，挹彼注兹。又《唐韻》伊入切《集韻》《韻會》《正韻》一入切，𠀤音揖。義同。又通揖。《荀子·議兵篇》湯武之誅桀紂，拱挹指麾。又通抑。《後漢·光武帝紀》情存損挹，推而不居。《荀子·宥坐篇》挹而損之。《註》挹，退也。

挺：《唐韻》《正韻》徒鼎切《集韻》《韻會》待鼎切，𠀤音艇。讀若庭上聲。《說文》拔也。《廣韻》挺出也。《吳語》挺鈹搢鐸。《前漢·師丹傳》挺力田。《註》特拔異力田之人，優寵之也。《晉書·宣帝紀論》以天挺之資，應期受命。又直持也。又寬也。《禮·月令》仲夏挺重，囚益其食。又引也。《前漢·劉屈氂傳》挺身逃亡其印綬。《註》獨引身而逃難也。又縣名。《前漢·地理志》膠東國挺縣。又《集韻》《韻會》𠀤他頂切，音珽。讀若㕔上聲。直也。《左傳·襄五年》周道挺挺，我心扃扃。《前漢·蓋寬饒傳》君子直而不挺，曲而不詘。又荔挺，香草名。《禮·月令》仲冬荔挺出。《註》馬䪥也。又與脡通。《儀禮·鄕飮酒禮》薦脯五挺。《註》挺猶膱也。又《唐韻》特丁切《集韻》《正韻》唐丁切，𠀤音庭。挺縣別音。又《集韻》丈梗切，棖上聲。亦直也。

挻：《唐韻》式連切《集韻》《韻會》《正韻》尸連切，𠀤音羶。《說文》長也。《增韻》引也。《晉書·食貨志》挻亂江南。《唐書·盧鈞傳》相挻爲亂。又《揚子·方言》取也。秦晉之閒，凡取物而逆謂之篡，楚或謂之挻。又遁也。《賈誼·治安策》主上有敗，則因而挻之矣。又《六書故》掌擊也。挻重於批。俗作搧。又《廣韻》柔也，和也。《集韻》揉也。或作煽。又《集韻》抽延切，音脠。讀近諂平聲。亦長也。又夷然切，音延。亦取也。又周也。

㧵：《正字通》掊字之譌。掊克之掊本作㧵。因字形相近譌爲㧵，正韻㧵與抔同，誤也。詳掊字註。互見抔字註。㧵字从㕻。

挼：《唐韻》《集韻》𠀤奴禾切。同捼。《禮·曲禮》共飯不澤手。《註》澤謂挼莎也。《晉書·劉毅傳》東府聚摴蒲大擲，劉裕挼五木，久之卽成盧焉。又《六書故》按揉也。又《唐韻》索回切《集韻》《韻會》《正韻》蘇回切，𠀤音毸。擊也。又手摩也。又《集韻》《韻會》𠀤奴回切，音𨡌。義同。亦作捼。又《唐韻》《集韻》𠀤儒誰切，音蕤。與捼同。又《集韻》翾規切，音墮。《儀禮·特牲饋食禮》祝命挼祭。《註》祭神食也。士虞禮曰：祝命佐食墮祭。周禮曰：旣祭則藏其墮。墮與挼讀同。又宣錐切，音雖。又思累切，音髓。義𠀤同。又盧臥切，螺去聲。理也。與摞同。又奴臥切，音穤。推也。餘詳捼字註。考證：〔古虞禮曰，祝命佐食墮祭。〕謹照儀禮特牲饋食註文。古虞禮改士虞禮。

𢬱：《集韻》訖業切，同抾，詳抾字註。

挽：《唐韻》無遠切《集韻》武遠切，𠀤音晚。引也。又挽歌。《唐書·建寧王倓傳》李泌爲挽詞，追述倓志，命挽士唱。《崔豹·古今注》薤露蒿里二章，李延年分爲二曲，薤露送王公貴人，蒿里送士大夫庶人，使挽柩者歌之，世呼爲挽歌。又《韻會》《正韻》𠀤無販切，音萬。又《集韻》美辨切，音免。義𠀤同。◎按挽輓𠀤通。

𢬲：《集韻》下可切，荷上聲。擔也。與荷何同。或作抲。

㧶：《唐韻》口莖切《集韻》丘耕切，𠀤音鏗。琴聲。或作揁。通作鏗。又《同文舉要》引伸也。

𢬳：《唐韻》《集韻》𠀤他谷切，音禿。杖指也。

𢬴：《唐韻》丁愜切《集韻》的協切，𠀤音𠲷。讀若墊入聲。《說文》拈也。《六書故》𢬴者，攝之固也。俗作捻。又《唐韻》陟葉切《集韻》陟涉切，𠀤音輒。又《集韻》昵輒切，音聶。義𠀤同。

𢬵：《集韻》孚袁切。與翻同。或省作拚。詳拚字註。◎按廣韻普官切，音潘，今俗沿譌，用爲拌棄之拌。見拌字註。

𢬶：《集韻》子鴆切，音浸。擊也。

挾：《唐韻》《正韻》胡頰切《集韻》《韻會》檄頰切，𠀤音協。《說文》俾持也。《增韻》帶也，掖也。一曰輔也。《詩·大雅》旣挾四鍭。《儀禮·鄕射禮》兼挾乗矢。《註》方持弦矢曰挾。古文作接。《齊語》挾其槍刈耨鎛，以旦莫從事於田野。《註》在掖曰挾。又《爾雅·釋言》藏也。《前漢·惠帝紀》除挾書律。《註》秦律，敢有挾書者族。又《廣韻》懷也，護也。《孟子》不挾長，不挾貴。《朱註》挾者，兼有而恃之之稱。又會也。《晉語》遇兆挾以銜骨，齒牙爲猾。又《揚子·方言》挾斯，敗也。南楚凡人貧，衣被醜弊，或器物弊，謂之挾斯。又《集韻》尸牒切，音蜨。亦持也。《左傳·宣十二年》三軍之士，皆如挾纊。又《集韻》訖洽切《正韻》古洽切，𠀤與夾同。亦持也。又《集韻》《韻會》𠀤子洽切，音啑。又《集韻》吉協切，音頰。又作荅切，音匝。義𠀤同。或作抸。又《集韻》《韻會》𠀤卽協切。與浹通。《詩·大雅》使不挾四方。《傳》挾，達也。《疏》挾者，周匝之義，故爲達。《周禮·天官·大宰》縣治象之灋于象魏，挾日而斂之。《註》從甲至甲謂之挾日，凡十日。《釋文》又作浹。《荀子·禮論篇》方皇周挾。《註》挾讀爲浹。匝也。又《正韻》卽涉切，音接。義同。

挿：俗插字。

捀：《唐韻》《集韻》𠀤敷容切，音峰。《說文》奉也。又《唐韻》扶用切《集韻》房用切，𠀤音俸。義同。一曰兩手分而數也。又符容切，音逢。義同。或省作𢪋。亦作捧。通作摓。互詳摓字註。

𢬷：《集韻》奴紺切，南去聲。魚食貌。

㧷：《集韻》他恨切，吞去聲。搌也。

捁：《集韻》《韻會》《正韻》𠀤古巧切。與攪同。《馬融·廣成頌》散毛族，牿羽羣。《韓愈·曹成王𥓓文》踏隨光化捁其州。又《集韻》枯沃切，音酷。打也。

捂：《唐韻》《集韻》《韻會》《正韻》𠀤五故切，音誤。斜相抵觸也。又逆也。《儀禮·旣夕》若無器則捂受之。《疏》對面相逆受也。又斜拄也。《通雅》枝梧，猶支拄抵捂也。史記項籍紀云：莫敢枝梧。註云：小柱爲枝，邪柱爲梧，當作捂。又漢書司馬遷傳贊云：或有柢梧。註云：柢，觸也。梧，相支拄不安也。亦抵捂譌作柢梧。互詳梧字註。《集韻》或作𢫸。

捃：《唐韻》《正韻》居運切《集韻》《韻會》俱運切，𠀤與攈攟同。《史記·十二諸侯年表》荀卿孟子韓非之徒，往往捃摭春秋之文以著書。《前漢·藝文志》武帝時，軍政楊僕捃摭遺逸，猶未能備。《註》捃摭謂拾取之。《唐書·李翛傳》帝以浙西富饒，欲掊捃遺利。又《集韻》《韻會》《正韻》𠀤舉蘊切。與攟同。互詳攈攟二字註。

𢬸：《說文》括本字。从手𠯑聲，古活切。詳括字註。

捄：《唐韻》舉朱切《集韻》《韻會》恭于切，𠀤音駒。《說文》盛土於梩中也。一曰捊也。《詩·大雅》捄之陾陾。《箋》築牆者，捊聚壤土，盛之以虆，而投諸版中。又《集韻》《韻會》《正韻》𠀤居尤切，音鳩。義同。又《唐韻》巨鳩切《集韻》《韻會》《正韻》渠尤切，𠀤音求。長貌。《詩·小雅》有捄棘𠤎。又《周頌》有捄其角。《箋》角貌。又《集韻》《韻會》𠀤渠幽切，音虯。義同。又《集韻》《韻會》《正韻》𠀤居又切。同救。止也，護也。《前漢·董仲舒傳》將以捄溢扶衰。《註》捄，古救字。註詳攴部七畫。

𢬹：俗挑字。

𢬺：𢫩字之譌。

捅：《唐韻》他孔切《集韻》《韻會》吐孔切《正韻》他總切，𠀤音桶。進前也。引也。又《集韻》損動切，檧上聲。義同。又擊也。與㪌同。

捆：《集韻》《韻會》《正韻》𠀤苦本切，音閫。齊等也。《孟子》捆屨織席。《註》捆猶叩㧻也。欲使堅，故叩之。《詩·大雅》室家之壼。《箋》壼之言捆也。《疏》捆逼而密緻也。又《集韻》苦悶切，音困。義同。《儀禮·大射儀》旣拾，取矢捆之。劉昌宗讀。或譌作梱。又胡昆切，音䰟。與㨡同。又《玉篇》取也，抒也，纂組也。考證：〔《周禮·大司𡨥軍形疏》〕謹照原文形改𠛬。〔《司射命》中離維綱。〕謹照儀禮原文，司射命改大射儀。

𢬻：《集韻》昵洽切。同𡆴。詳囗部𡆴字註。

𢬼：《集韻》杜本切，屯上聲。推也。

捇：《唐韻》呼麥切，音剨。《說文》裂也。又《集韻》霍虢切，音謋。義同。或作𢷓。又郝格切，音赫。掘土謂之捇。又《集韻》《韻會》《正韻》𠀤七迹切，音磧。除撥也。與赤同。《周禮·秋官·赤犮氏註》赤犮，猶言捇拔也。主除蟲豸自埋者。

捈：《唐韻》《集韻》《韻會》《正韻》𠀤同都切，音徒。《說文》臥引也。《揚子·法言》捈中心之所欲，通諸人之㗲㗲者，莫如言。又《唐韻》《正韻》他胡切《集韻》通都切，𠀤土平聲。《博雅》引也，抒也。又《集韻》余遮切，音椰。義同。又抽居切，音樗。舒也。與攄同。又直加切，音茶。擲也。

捉：《唐韻》《集韻》《韻會》𠀤側角切，莊入聲。《說文》搤也。一曰握也。《廣韻》捉搦也。《前漢·王褒傳》周公躬吐捉之勞。《註》一飯三吐飡，一沐三捉髮。《蜀志·趙雲傳註》先主捉手而別。又《增韻》捕也。《釋名》促也。使相促及也。又《唐書·兵志》唐初，兵之戍邊者，大曰軍，小曰守捉。

𢬽：俗捭字。

𢬾：《正字通》抪字之譌。

捊：〔古文〕㩠《唐韻》步侯切《集韻》《正韻》蒲侯切，𠀤音裒。《說文》引取也。《禮·禮運》人情以爲田。《註》田，人所捊治也。《疏》謂以手捊聚，卽耕種耘鋤也。又《唐韻》薄交切《集韻》蒲交切，𠀤音庖。與掊同。又《集韻》房尤切，音浮。又方鳩切，讀若可否之否平聲。義𠀤同。又芳無切，音敷。擊也。又《集韻》《韻會》𠀤普溝切，剖平聲。掬也。禮運註，又音。《說文》捊，或从包作抱。《集韻》或作抔。互詳抔抱二字註。

捋：《唐韻》郞括切《集韻》《韻會》盧活切，𠀤鸞入聲。《說文》取易也。《廣韻》手捋也。《詩·周南》采采芣苢，薄言捋之。《朱傳》取其子也。《詩詁》以指歷取也。又《豳風》予所捋荼。又摩也。《潘岳·笙賦》郁捋劫捂。《註》郁捋，循笙孔貌。又《集韻》龍輟切，音劣。采也。本作寽，五指寽也。

捌：《集韻》《韻會》《正韻》𠀤布拔切，音八。破也，分也。又擊也。《淮南子·說林訓》解捽者不在於捌格，在於批伔。《集韻》同扒。又官文書紀數，借爲八字。《正字通》秦法，凡數目字文單者，取茂密字易之。一作壹，二作貳是也。◎按秦諸𥓓惟一二三改易，四以下仍用本文，徐氏始收附捌字，今則一至十字𠀤改，非秦之舊也。又《集韻》必結切。與㧙同。捩也。又筆別切。讀若分別之別。與扒同。亦剖分也。又皮列切。讀若離別之別。義同。又《唐韻》百轄切。《說文》《方言》云：無齒杷。从手別聲。《急就篇》捌杷。《師古註》無齒爲捌，有齒爲杷。皆所以推引聚禾穀也。又博拔切，音八。同朳。〇按集韻从木作㭭。別見木部。考證：〔《淮南子·說林訓》解梓者不在於捌格。〕謹照原文梓改捽。

𢬿：《集韻》下介切，音械。持也。

捍：《唐韻》《集韻》《韻會》《正韻》𠀤侯幹切，同扞。《禮·祭法》能捍大患則祀之。又《禮·內則》右佩玦捍。《註》捍謂拾也，言可以捍弦也。又《史記·貨殖傳》燕與趙代俗相類，而民雕捍少慮。《註》言如雕性之捷捍也。又《唐韻》《集韻》𠀤下赧切，音僩。捍摌，搖動也。又止也。又《集韻》戸版切，患上聲。義同。

𢭀：俗旋字。

㧸：《集韻》披庚切，音烹。打也。

𢭁：《集韻》胡計切。同㨙。見㨙字註。

𢭂：《正字通》海篇音勞。閉也，按古借用牢。旁加手，非。

捎：《唐韻》《正韻》所交切《集韻》《韻會》師交切，𠀤音筲。《說文》自關以西，凡取物之上者爲撟捎。《揚子·方言》撟捎，選也。《郭璞註》此妙擇積聚者也。又《廣韻》芟也。《史記·龜筴傳》以夜捎兔絲去之。又《增韻》掠也。《揚雄·校獵賦》曳捎星之旃。《註》捎，拂也。《杜甫詩》花妥鸎捎蝶。又蒲捎，良馬名。又《集韻》山巧切，音稍。擊也。同𢾐。又《類篇》所敎切，稍去聲。攴也。又《唐韻》相邀切《集韻》《韻會》思邀切，𠀤音宵。除也。《周禮·冬官考工記·輪人》以其圍之阞捎其藪。《註》阞三分之一也。藪者，衆輻之所趨也。《馬融·廣成頌》捎罔兩，拂游光。又搖捎，動貌。又《正韻》先彫切，音蕭。義同。

捏：《唐韻》奴結切《集韻》《韻會》乃結切，𠀤音涅。捺也，搦也。《增韻》捻聚也。

捐：《唐韻》與專切《集韻》《韻會》余專切，𠀤音沿。《說文》弃也。《前漢·竇嬰傳》侯自我得之，自我捐之，無所恨。又《增韻》除去也，損也。《史記·吳起傳》捐不急之官。又病死曰捐瘠。《列子·楊朱篇》生相憐，死相捐。又《正韻》于權切，音員。義同。又叶于倫切，音筠。《陸雲詩》靑雲方乗，芳餌可捐。達觀在一，萬物自賔。俗捐字。別見七畫。

𢭃：《唐韻》都管切《集韻》覩緩切，𠀤與短同。又《集韻》大透切，音豆。四匊曰𢭃。

𢭄：《正字通》海篇音忌。諱也。按忌諱當从忌。加手，非。

捑：《集韻》實側切，音崱。攴也。

捒：《集韻》《韻會》𠀤筍勇切，同竦。敬也。一曰上也。又動也。本作𢱠。又《唐韻》《集韻》𠀤所據切，音疏。裝也。又《唐韻》色句切《集韻》《韻會》雙遇切，𠀤音數。又《集韻》舂遇切，輸去聲。義𠀤同。又《集韻》《韻會》𠀤輸玉切。與束同。縛也。又《集韻》先侯切，漱平聲。取也。與摗同。

捓：《集韻》余遮切。同擨。捓揄，舉手相弄也。《白居易詩》時遭人指點，數被鬼捓揄。亦作擨𢶖。又或作歋歈。《說文》作歋𤻍。《後漢書》作邪。別作揶。互詳揄擨二字註。又《集韻》羊諸切，音余。胥捓，殘餘也。

捔：《唐韻》古岳切《集韻》《韻會》《正韻》訖岳切，𠀤音覺。《博雅》掎捔也。通作角。《左傳·襄十四年》譬如捕鹿，晉人角之，諸戎掎之。《註》角者，當其頭也。掎者，踣其足也。又《唐韻》《集韻》𠀤仕角切，音浞。刺也。《張衡·西京賦》叉蔟之所攙捔。《註》攙捔，貫刺之也。《廣韻》亦作𧣀。《集韻》或作𢳇。又作簎。又《集韻》測角切，音齪。與擉同。亦刺取也。

捕：《唐韻》《正韻》薄故切《集韻》《韻會》蒲故切，𠀤音步。《說文》取也。《增韻》擒捉也。又其人在而直追取之曰逮。其人亡而討捕之曰捕。《前漢·灌夫傳》遣吏分曹逐捕。又《韓延壽傳》吏無追捕之苦。又姓。漢捕巡。又《集韻》方遇切，音付。擊取也。與搏同。

捖：《唐韻》《集韻》《韻會》𠀤胡官切，音完。揳刮摩也。一曰捖摩，工治玉也。又《集韻》《韻會》戸管切《正韻》胡管切，𠀤音緩。擊也。摩也。又《集韻》苦緩切，音款。亦擊也。又《集韻》《韻會》古刹切《正韻》古滑切，𠀤與刮同。《周禮·冬官考工記》刮摩之工五。《註》故書刮作捖。鄭司農云：捖摩之工謂玉工也。《釋文》捖音刮，一音完。又音侯管反。

𢭅：《篇海》初洽切，音插。利也。《正字通》俗字。

捗：《集韻》蒲故切，音步。捗攎，收斂也。又蓬逋切，音蒲。與荹同。荹攎，收亂草也。又竹力切，音陟。打也。

捘：《唐韻》子寸切《集韻》《韻會》《正韻》祖寸切，𠀤尊去聲。《說文》推也。《增韻》擠也，掐也。《左傳·定八年》涉佗捘衞侯之手及捥。《註》血至捥。又《唐韻》《集韻》《韻會》《正韻》𠀤七倫切，音逡。義同。又《廣雅》按也。又《集韻》祖回切，音嗺。讀若醉平聲。又津垂切，音厜。義𠀤同。又《唐韻》子對切《集韻》祖對切，𠀤音晬。亦推也。或作捽。又《集韻》取內切，音倅。又祖猥切，嗺上聲。義𠀤同。

𢭆：與抽同。㩅字重文。《說文》㩅或从秀。《唐韻》敕鳩切。詳抽字註。又《集韻》式竹切，音叔。亦引也。

𢭇：摠本字。《六書故》兼持也。義與總近。詳摠字註。

𢭈：《篇海》古康切，音剛。舉也。

𢭉：《海篇》同插。

捙：《篇海》音裔。牽引也。又音曳。拖曳也。◎按音義同抴字。形近拽，譌，文重出。

𢭊：《海篇》同搖。見釋典。

𢭋：《篇海》同挈。

𢭌：《篇海》同搖。

𢭍：《集韻》揣，古作𢭍。註詳九畫。

捚：《篇海》莊皆切，音齋。掌擎也。

𢭎：《篇海》下江切，音降。雙帆也。

㧹：《唐韻》《玉篇》他德切《集韻》惕得切，𠀤音忒。拳打也，擊也，挨也。

捥：《唐韻》《集韻》𠀤烏貫切。與𢯲腕同。《史記·封禪書》海上燕齊之閒莫不搤捥而自言，有禁方能神僊矣。《漢書》作𢯲。或作𢮘，𢪸同。互詳𢯲字註。又《集韻》烏丸切，音剜。捩也。又烏管切，音宛。取也。又紆勿切，音鬱。亦拗捩也。與𢺴同。

捦：《唐韻》巨今切《集韻》《韻會》渠金切，𠀤音琴。急持也。又捉也。又《說文》急持衣衿也。或作㩒。《集韻》又作擒。或作扲。

𢮁：《唐韻》於許切《集韻》歐許切，𠀤讀與雨近。擊也。又《唐韻》《集韻》𠀤依據切，音飫。義同。

㧺：《唐韻》徒合切《集韻》達合切，𠀤音沓。《說文》縫指㧺也。一曰韜也。或作𩎽。又《集韻》託合切，音塔。冒也。一曰摹也。或作搨。又作搭。又《韻會》託盍切，音榻。義同。

㧻：《唐韻》《集韻》《韻會》《正韻》𠀤竹角切，音卓。擊也，推也。一曰擿也。《玉篇》刺木也。又《集韻》作木切，音鏃。《揚子·方言》鐫也。又都木切，音啄。擊聲。與𢽴𧰵同。通作椓。

㧼：《集韻》彼廟切。《正韻》悲廟切，𠀤與俵同。分與也，俵散也。

𢮂：《唐韻》胡田切《集韻》胡千切，𠀤音賢。縣名。在東萊，出㡉布。又《唐韻》古賢切《集韻》經天切，𠀤音堅。義同。◎按《後漢書·郡國志》東萊郡㡉縣。《說文》云㡉布出東萊。無𢮂字。

捧：《唐韻》《韻會》敷唪切《集韻》撫勇切，𠀤豐上聲。兩手承也。又掬也。或作𢪋。又《集韻》父勇切，縫上聲。承也。與奉同。又《集韻》符容切，音逢。奉也。與捀同。

𢮃：《集韻》良脂切，音黎。手持物也。

捨：《唐韻》書冶切《集韻》《韻會》《正韻》始野切，𠀤赦上聲。《說文》釋也。《正韻》弃也。《宋書·殷淳傳》愛好文義，未嘗違捨。又姓。明洪武中，稅課大使捨敬。經典省作舍。

捩：《唐韻》《集韻》《韻會》𠀤郞計切，音麗。琵琶撥也。或作棙。又《唐韻》練結切《集韻》《韻會》力結切，𠀤戾入聲。拗也。《增韻》紾也。《韓愈·送窮文》捩手翻羹。《王安石·彭蠡詩》東西捩𥹈萬舟回。又折也，撕也。通作戾。或作挒。亦作攦。

𢮄：《玉篇》口減切《海篇》音遣。不安也。

㧽：《集韻》古慕切，音顧。與稒同。稒陽，縣名。《前漢·地理志》五原治稒陽。別見禾部。

捪：《唐韻》武巾切。㨉本字。《說文》从手昏聲。

㧾：《唐韻》《集韻》𠀤苦骨切，音窟。《博雅》擊也。《揚子·方言》南楚相推搏曰㧾。又《集韻》呼骨切，音忽。義同。一曰去塵也。

捫：《唐韻》《集韻》《正韻》謨奔切《韻會》謨昆切，𠀤音門。《說文》撫持也。《詩·大雅》莫捫朕舌。又摸也。《史記·高祖紀》漢王傷胷，乃捫足。《楚辭·九章》遂儵忽而捫天。又《韻補》叶眉貧切，音珉。《歐陽修·菱溪石詩》嗟予有口莫能辨，歎息但以兩手捫。皆云女媧初鍛鍊，融結一氣凝精純。俗作䦐，非。

捬：《正韻》古撫字。註詳十二畫。《前漢·趙充國傳》選擇良吏，捬循和輯又《集韻》匪父切，音府。捍也。又方遇切，音付。以手著物也。同拊。

𢮅：《集韻》必至切。與畀同。相付與之也。《揚子·方言》予也。《郭璞註》予猶與也。

捭：《唐韻》比買切《集韻》《韻會》《正韻》補買切，𠀤拜上聲。《說文》兩手擊也。一曰擲也。《左思·吳都賦》莫不衂銳挫鋩，拉捭摧藏。《註》鳥獸莫不衂挫鋒鋩拉擲折挫之也。又與擺通。鬼谷子有捭闔篇，戰國時蘇秦學捭闔揣摩，捭之者開也，闔之者閉也。又《集韻》部買切，排上聲。義同。又普未切，音睥。毀也。與𢽛同。又《韻會》《正韻》𠀤博厄切，音蘖。《禮·禮運》燔黍捭豚。《疏》捭析豚肉，加於燒石之上而熟之。《釋文》或作擗。又作擘。

𢮆：捭字省文。

𢮇：《唐韻》莫亥切《集韻》母亥切，𠀤音莓。貪也。◎按集韻作𢯈，即挴字之譌。

㧿：《唐韻》楚江切。與摐同。詳摐字註。

据：《唐韻》九魚切《集韻》《韻會》《正韻》斤於切，𠀤音居。《說文》戟挶也。《詩·豳風箋》韓詩云：口足爲事曰拮据。又《集韻》《韻會》《正韻》𠀤居御切，音據。手病也。又與據通。《前漢·揚雄傳》潭思渾天，參摹而四分，之極於八十一，旁則三摹九据，極之七百二十九贊，亦自然之道也。《註》据，今據字，猶位也，處也。又《酷吏傳贊》趙禹据法守正。又《司馬相如·大人賦》据以驕騖。《註》張揖云：据，直項也。

捯：《集韻》覩老切。同擣。詳擣字註。

捰：《集韻》鄔果切，倭上聲。捰𢫷，摘也。互詳𢫷字註。

捱：《集韻》宜佳切，音厓。拒也。又俗謂延緩曰捱。

捲：《唐韻》巨員切《集韻》《韻會》《正韻》逵員切，𠀤音權。《說文》氣勢也。《齊語》有捲勇股肱之力。《註》人勇爲拳。今本捲作拳。《史記·孫子傳》解雜亂紛糾者不控捲。《註》捲即拳也。又捲捲，用力貌。《莊子·讓王篇》捲捲乎后之爲人，葆力之士也。《註》自勞貌。又《說文》一曰捲，收也。又《唐韻》《廣韻》居轉切《集韻》《正韻》古轉切，𠀤與卷通。斂也。《說文》俗以爲捲舒之捲。《史記·張儀傳》席捲常山之險。《王勃·膝王閣詩》珠簾暮捲西山雨。又《唐韻》《廣韻》居倦切《集韻》古倦切，𠀤音眷。西捲，縣名。《前漢·地理志》日南郡西捲縣。或作棬。又《集韻》苦遠切，音綣。搏也。

㨀：《集韻》補永切。同抦。詳抦字註。

捳：《唐韻》五角切《集韻》逆角切，𠀤音嶽。抨也。

𢮈：《集韻》府吻切。與扮同。詳扮字註。

捴：《集韻》俗摠字。

𢮉：《集韻》千遙切，悄平聲。《廣雅》陗𢮉，高也。

捵：《集韻》他典切，音腆。手伸物也。又丑忍切，音疢。義同。又乃殄切。與撚同。

捶：《唐韻》之累切《集韻》《韻會》《正韻》主橤切，𠀤錐上聲。《說文》以杖擊也。《魏志·何夔傳》加其捶扑之罰。又擣也。《禮·內則》欲乾肉則捶而食之。或从木作棰。又《集韻》是棰切，音菙。義同。又《集韻》《韻會》都果切《正韻》都火切，𠀤音朵。與揣同。《莊子·知北遊》大馬之捶鉤者。《註》玷捶鉤之輕重。玷音點平聲。捶或作㪜。本作𢴹，省作〈扌𠂹〉。通作搥。

捷：《唐韻》《集韻》《韻會》《正韻》𠀤疾葉切，音倢。讀若潛入聲。《說文》獵也，軍獲得也。《春秋·莊三十一年》齊侯來獻戎捷。《穀梁傳》軍得曰捷。又《廣韻》尅也，勝也，成也。《增韻》報勝曰捷。《詩·小雅》一月三捷。又佽也，疾也，急也。《詩·大雅》征夫捷捷。《疏》舉動敏疾之貌。《前漢·東方朔傳》捷若慶忌。又《爾雅·釋詁》際接翜，捷也。《鄭註》捷者，相接績也。又數名。《小爾雅》二十四銖曰兩，兩有半曰捷。又姓。《淮南子·人閒訓》黃帝臣捷剟。《前漢·藝文志》捷子二篇。《註》齊人武帝時說。又《集韻》《韻會》𠀤七接切，音妾。捷捷，口舌聲。《詩·小雅》捷捷幡幡，謀欲譖言。通作誱。亦作唼。又《集韻》《韻會》《正韻》𠀤測洽切。與插同。《曹植·七啓》捷忘歸之矢。

捸：《集韻》他骨切，暾入聲。滑利也。

捹：《集韻》蒲悶切，音坌。手亂貌。

𢮊：《正字通》與扎揠同。《海篇》手捺也。

𢮋：《韻會》《正韻》𠀤之庱切。同拯。古本易云：不𢮋其隨。今文作拯。

捺：《唐韻》奴曷切《集韻》《韻會》乃曷切，𠀤難入聲。手重按也。《字林》搦捎也。又書法有捺，古名磔。《書·法離鉤》微斜曰捺，人大等字是也。橫過曰波，之道等字是也。又《正韻》乃八切，義同。俗作㮏。

捻：《唐韻》奴協切《集韻》《韻會》諾協切，𠀤念入聲。《說文》指捻也。《集韻》捏也。《靑瑣高議》明皇時有獻牡丹者，時貴妃勻面，口脂在手，印於花上，詔栽於仙春館。來歲花開，瓣有指印，名爲一捻紅。又《正韻》尼輒切，音聶。義同。又《集韻》乃結切，音涅。按也。或作敜。

捼：《唐韻》《集韻》《韻會》𠀤奴禾切，糯平聲。《說文》摧也。一曰兩手相切摩也。《廣韻》捼挱也。《集韻》或作挼。又作撋。又《正韻》奴何切，音那。義同。又《唐韻》《集韻》𠀤儒錐切，音蕤。義同。又《唐韻》乃回切《集韻》《韻會》奴回切，𠀤音𨡌。亦手摩物也。又《集韻》儒垂切，音痿。擩也。又而宣切，輭平聲。與撋同。又烏禾切，音倭。手縈也。又烏毀切，音委。捫也。又儒邪切，讀與婼近。揉也。關中語。又《說文》徐鉉云：今俗作挼，非。◎按捼與挼同。諸書互用，不必泥。

𢮌：《海篇》丘瞎切，音劼。拔著也。《正字通》俗拮字。

捽：《唐韻》《集韻》《韻會》𠀤昨沒切，存入聲。《說文》持頭髮也。《廣韻》手持也。《前漢·金日磾傳》捽胡投何羅殿下。《註》胡，頸也。捽其頸而投殿下也。《淮南子·汜論訓》溺則捽其髮而拯。又拔取也。《前漢·貢禹傳》農夫父子，捽屮把土。又交對也。《晉語》戎夏交捽。又觸也。《莊子·列禦寇》齊人之井，飲者相捽也。《韓愈詩》峽山逢颶風，雷電助撞捽。又《正韻》即律切，音卒。義同。又《唐韻》慈卹切《集韻》昨律切，𠀤音崒。亦持也。又《集韻》蒼沒切，音猝。捽攃，行草聲。又蘇骨切，音窣。與曲禮卹勿之卹同。摩也。又祖對切，音晬。推也。與捘同。

捾：《唐韻》《集韻》《韻會》《正韻》𠀤烏括切，音斡。《說文》掐，捾也。一曰援也。又《集韻》烏八切，音穵。抉也。又下瞎切，音轄。擖也。與搳同。又烏版切，音綰。取也。

捿：《正韻》先齊切，音西。與栖同。幽捿，幽居也。《謝靈運詩》恣此永幽捿。◎按从棲爲正。

𢮍：《集韻》去仲切，穹去聲。捺也。

𢮎：《玉篇》古獲切，音幗。批𢮎也。與摑同。又《集韻》郭擭切，音虢。打也。一曰搋字省文。

掀：《唐韻》《集韻》《韻會》𠀤虛言切，音軒。《說文》舉出也。《廣韻》以手高舉也。《左傳·成十六年》乃掀公以出于淖。《註》捧車轂，舉之出泥淖中也。又高聳貌。《韓愈詩》蛇虺首掀掀。又《集韻》許斤切，音欣。又許訖切，音迄。義𠀤同《說文》。又胡恩切。與拫同。《博雅》引也。又丘近切，螼去聲，讀與搇近。《左傳·杜林註》亦舉也。

㨁：《唐韻》《集韻》𠀤直吏切，遲去聲。投也。又《集韻》丈里切，音峙。持也。又《唐韻》常職切，音殖。拄杖曰㨁。

㨂：《集韻》覩動切，音董。擊也。

掁：《唐韻》直庚切《集韻》《韻會》除庚切，𠀤音棖。《廣雅》觸也，撞也。《博雅》揬也。《謝惠連·祭古冢文序》以物掁撥之，應手灰滅。《註》南人以手觸物曰掁。《韓愈·城南聯句》裂腦擒摚掁。《集韻》或作撜。又作𣪼。

㨃：《集韻》覩猥切，音䏨。排也。又除耕切，音橙。橦也。與朾同。或作揨。

掂：《字彙》丁廉切，點平聲。手掂也。◎按集韻以手稱物曰敁挅。敁音丁兼切，或作玷。此改爲掂俗字，無攷。

掃：《唐韻》《集韻》《韻會》《正韻》𠀤蘇老切，音嫂。弃也，拚除也。《詩·大雅》洒掃廷內。又鬧掃，髻名。《三夢記》鬧掃，猶盤雅墮馬之類也。唐詩云：還梳鬧掃學宮妝。又《唐韻》《廣韻》蘇到切《集韻》《韻會》《正韻》先到切，𠀤音譟。義同。《論語》當洒掃應對進退，則可矣。本作埽。又與騷通。別詳土部，馬部。

掄：《唐韻》《集韻》《韻會》《正韻》𠀤盧昆切，音崘。《說文》擇也。《周禮·地官·山虞》凡邦工入山林，掄材不禁。《晉語》君掄賢人之後，有常位於國者而立之。《唐書·劉廸傳》文部始掄材，終授位。又《廣韻》貫也。又《唐韻》力迍切《集韻》《韻會》《正韻》龍春切，𠀤音倫。亦擇也。

掅：《唐韻》《集韻》𠀤千定切，靑去聲。《博雅》持也。一曰捽也。又《集韻》《正韻》𠀤七正切，音倩。義同。又與倩通。《六書統》假人力曰掅。

掆：《唐韻》古郞切《集韻》《韻會》居郞切，𠀤音岡。舉也。《唐書·儀衛志》掆鼓金鉦。又《唐韻》古浪切《集韻》居浪切，𠀤岡去聲。《字林》捎掆，舁也。或作扛。又作抗。

掇：《唐韻》《集韻》《韻會》《正韻》𠀤都括切，音剟。讀若朵入聲。《說文》拾取也。《增韻》採也。《易·訟卦》自下訟上，患至掇也。《疏》若手拾掇物然。《詩·周南》采采芣苢，薄言掇之。《史記·張儀傳》秦得燒掇焚杅君之國。《註》索隱曰：掇音都活反，謂焚燒而侵掠也。焚杅音煩烏，謂焚蹂而牽掣也。又《唐韻》陟劣切《集韻》株劣切，𠀤音輟。義同。又《韻補》叶昌悅切，音啜。《魏武帝·短歌行》明明如月，何時可掇。憂從中來，不可斷絕。又《集韻》朱劣切，音拙。與𠭴同。短也。又《史記別註》楊愼曰：掇，馬箠也。杅，糞箕也。𠀤存備考。

授：《唐韻》殖酉切《集韻》《韻會》《正韻》是酉切，𠀤受上聲。《說文》予也。《廣韻》付也。又《集韻》承呪切，音壽。義同。《詩·鄭風》還，予授子之粲兮。《禮·曲禮》男女不親授。《史記·留侯世家》沛公殆天授。《前漢·翟方進傳》當大都授時。《註》總集諸生，大講授也。又姓。漢有授異眾。《集韻》或作𥢓。唐武后改作𥠢。武后造授字，以𥠢爲正，𥡾、𥢓、𥡑𠀤譌。

掉：《唐韻》《集韻》《韻會》徒吊切《正韻》杜弔切，𠀤調去聲。《說文》搖也。《廣韻》振也。《左傳·昭十一年》末大必折，尾大不掉。《楚語》大能掉小，故變而不勤。《註》掉，作也。《史記·孟嘗君傳》過市朝者，掉臂而不顧。《前漢·蒯通傳》酈生一士，伏軾掉三寸舌。又正也。《左傳·宣十二年》御下兩馬，掉鞅而還。《註》飾馬正鞅，以示閒暇。又掉磬。《禮·內則註》雖有勤勞，不敢掉磬。《疏》崔氏云：北海人謂相激事爲掉磬。隱義云：齊人謂相絞訐爲掉磬。又《唐韻》《集韻》《韻會》《正韻》𠀤徒了切，音窕。亦搖動也。《增韻》顫也。又《唐韻》女角切《集韻》《韻會》尼角切，𠀤音搦。義同。又持也。又《集韻》女敎切，音鬧。聲甄動也。《周禮·春官·典同》薄聲甄。《註》甄猶掉也。鍾微薄則聲掉。

掊：《唐韻》步侯切《集韻》《韻會》《正韻》蒲侯切，𠀤音裒。《說文》把也。今鹽官入水取鹽爲掊。《史記·封禪書》見地如鉤狀，掊視得鼎。《後漢·百官志鹽官註》鹽官掊坑而得鹽。又聚斂也。《詩·大雅》曾是掊克。《揚子·方言》深也。《郭璞註》掊克深能。又與裒通。減也。《易·謙卦》君子以裒多益寡。古易作掊。又《唐韻》縛謀切《集韻》房尤切，𠀤音浮。亦把也。又《唐韻》薄交切《集韻》蒲交切，𠀤音庖。引取也。或作捊。又作抱。又《唐韻》方苟切《集韻》《韻會》《正韻》彼口切，𠀤音㨐。擊也。又《集韻》《韻會》《正韻》𠀤普后切，音剖。義同。《莊子·人閒世》自掊擊於世俗。又與剖同《莊子·胠篋篇》掊斗折衡。又《集韻》《韻會》𠀤芳遇切，音赴。與踣仆同。頓也。《史記·呂后紀》顧麾左右。執戟者掊兵罷去。又《集韻》鼻墨切，音匐。義同。又蒲枚切，音裴。克也。又姓。《史記·袁盎傳》乃之掊生所問占。《註》秦時賢士。善術者。《漢書》作棓。《說文》父溝切。本作㧵。隸省作掊。

𢮏：《正韻》部項切，音棒。耜屬。《集韻》作䎧。

掋：《集韻》典禮切，音邸。同抵。又丁計切，音帝。擿也。

𢮐：《玉篇》竹萌切《集韻》中莖切，𠀤音猙。讀若伐木丁丁之丁。引也。

掌：〔古文〕𤓯《唐韻》諸兩切《集韻》《韻會》《正韻》止兩切，𠀤章上聲。《說文》手中也。《增韻》手心也，謂指本也。《論語》指其掌。《禮·中庸》治國其如示諸掌乎。《註》示讀如寘。《疏》如置物掌中也。又職掌，主也。《書·周官》冢宰掌邦治。《禮·樂記》禮之末節也，故有司掌之。又鞅掌，失容也。《詩·小雅》或王事鞅掌。《箋》鞅，猶荷也。掌，謂捧之也。負荷捧持以趨走。言促遽也。《疏》言事煩，不暇爲容儀也。又姓。晉琅邪掌同，前凉燉煌掌據。又《本》《草》水蛭。一名至掌。《爾雅·釋蟲》蛭蝚，至掌。《正字通》古作𤓯。覆手爲爪，反爪爲𤓯。後譌作仉。孟子母仉氏，今作掌。

掍：《唐韻》《集韻》𠀤古本切，音袞。《說文》同也。又《唐韻》胡本切《集韻》《韻會》戸袞切，𠀤音混。義同。《揚子·方言》宋衞之閒曰綷，或曰掍。東齊曰醜。《班固·西都賦》掍建章而連外屬。《註》與混同。《王褒·洞簫賦》帶以象牙，掍其會合。《註》帶猶飾也，飾之象牙，同於會合之處。又《揚雄·甘泉賦》薌呹肸以掍根。《註》振起眾根。《集韻》或作𣬑。

掎：《唐韻》居綺切《集韻》《韻會》舉綺切，𠀤羈上聲。《說文》偏引也。《廣韻》牽一腳也。《周禮·秋官》翨氏掌攻猛鳥，各以其物爲媒而掎之。《註》鳥來下則掎其腳。《魯語》掎止晏萊焉。《註》從後曰掎。《前漢·班固敘傳》秦失其鹿，劉季逐而掎之。《註》掎，偏持其足也。又發也。《班固·西都賦》機不虛掎。又《正韻》居里切，音几。義同。又《唐韻》《廣韻》《集韻》《韻會》𠀤居宜切，音羈。亦偏引也。又古音讀若哿。《音學五書》古音居我反，後人誤入四紙韻。《詩·小雅》伐木掎矣，析薪扡矣。又《正字通》掎，居何切，讀若柯。扡，䚽何切，𠀤古音也。◎按詩釋文掎，寄彼反。又疏云：掎者，倚也，以物掎其巓峰也。音義亦从紙韻。又《集韻》隱綺切，音倚。掎匜，不正也。與𢷔同。

掏：《唐韻》《集韻》《韻會》𠀤徒刀切，音桃。擇也，抒也。又《集韻》他刀切，音叨。捾也。同搯。

𢮑：《集韻》盧谷切，同摝。

掐：《唐韻》《正韻》苦洽切《集韻》《韻會》乞洽切，𠀤音恰。《說文》爪刺也。《玉篇》爪按曰掐。《晉書·郭舒傳》掐鼻灸眉頭。

掑：《集韻》渠之切，音其。扲掑，堅勇也。亦作𢮜。

排：《唐韻》《正韻》步皆切《集韻》《韻會》蒲皆切，𠀤音牌。《說文》擠也。一曰推也。《增韻》斥也。《禮·少儀》排闔說屨於戸內者，一人而已矣。《疏》排推門扇也。《史記·樊噲傳》廼排闥直入。又《魯仲連傳》爲人排患釋難，解紛亂而無取也。《前漢·賈誼傳》所排擊剝割，皆眾理解也。又列也，安置也。《前漢·朱買臣傳》相推排成列中庭拜謁。《莊子·大宗師》安排而去化。又彭排。軍器也。《釋名》彭旁也。在旁排敵禦攻也。《後漢·袁紹傳》蒙楯而行。《註》楯今之旁排也。又《集韻》《韻會》𠀤步拜切，音憊。排揩，强突也。又與𩋂囊韛通。吹火韋囊也。《後漢·杜詩傳》造水排鑄農器。《註》冶者爲排以吹炭，令激水鼓之。《魏志·韓曁傳》爲監冶謁者，乃作水排，利益三倍於前。《晉書·杜預傳》作人排新器。又《正韻》薄邁切，音敗。義同。又叶邊迷切，音鎞。《謝靈運·登石門最高頂詩》心契九秋幹，日翫三春荑。居常以待終，處順故安排。考證：〔又彭排。《釋名》軍器也。彭，旁也，在旁排敵禦攻也。〕謹按軍器也非釋名原文，謹改爲又彭排。軍器也。釋名彭旁也。在旁排敵禦攻也。〔《後漢·杜詩傳》《註》冶者爲排以吹炭，今激水鼓之。〕謹照原文今改令。

掓：《唐韻》《集韻》𠀤式竹切，音菽。拾也。與叔同。《詩·豳風》九月叔苴。又《集韻》張六切，音竹。義同。

㨄：《集韻》《韻會》《正韻》𠀤直紹切，音趙。刺也。《周禮·冬官考工記粵無鎛註》詩云：其鎛斯㨄。〇按今詩作趙，或作𠠄。又《集韻》徒了切，音窕。義同。又田聊切，音迢。同挑。撓挑，宛轉也。又攪也。

掔：《唐韻》苦閑切《集韻》《正韻》丘閑切，𠀤音慳。《說文》固也。《爾雅·釋詁》厚也。又《唐韻》《正韻》苦堅切《集韻》輕煙切，𠀤音牽。義同。又牽去也。與牽通。《史記·鄭世家》鄭襄公肉袒，掔羊以迎。《莊子·徐無鬼》君將黜耆欲，掔好惡，則耳目病矣。又持也。擊也。又《正韻》詰戰切，遣去聲。挽也，引也。俗作𢴡。《說文》讀若詩赤舄掔掔。《徐鉉曰》今別作慳，非。○按豳風作几几。《說文》或別有所考。長箋云：掔掔句似逸詩，則鑿矣。

掕：《唐韻》里甑切《集韻》里孕切，𠀤陵去聲。《說文》止馬也。或作𠡭。又《唐韻》力膺切《集韻》閭承切，𠀤音陵。義同。又《集韻》盧登切，音楞。《博雅》止也。

𢮒：《集韻》都回切。與搥同。詳搥字註。

掖：《唐韻》羊益切《集韻》《韻會》《正韻》夷益切，𠀤音奕。《說文》以手持人臂投地也。又挾扶也。《詩·𨻰風·衡門序》誘掖其君也。《疏》誘謂在前導之，掖謂在傍扶之。《左傳·僖二十五年》二禮從國子巡城，掖以赴外。《註》挾之而投於城外也。又《說文》臂下也。與腋同。《禮·儒行》衣逢掖之衣。《註》逢，猶大也。大袂衣也。《史記·商君傳》千羊之皮，不如一狐之掖。又宮旁舍曰掖庭，殿旁垣曰掖垣，宮闕旁小門曰左右掖門，皆取肘腋之義。《前漢·百官公卿表》武帝更名永巷爲掖庭。又《成帝紀》闌入尚方掖門。《註》掖門在兩傍，言如人臂掖也。《杜甫詩》花隱掖垣暮。又郡縣名。《前漢·地理志》張掖郡。《註》張國臂掖，故曰張掖。《又》東萊郡掖縣。《韻會》掖，腋本一字。今扶掖字从手，肘腋字从月。然古腋字本作亦，非从月也。

掗：《集韻》倚下切，音啞。掗㩡，搖也。又《篇海》取也。又倚可切，婀上聲。義同。又《字彙》衣駕切，音亞。强與人物也。

掘：《唐韻》衢勿切《集韻》《韻會》《正韻》渠勿切，𠀤音倔。《說文》搰也。《孟子》有爲者辟若掘井。又與堀通。突也。《詩·曹風》蜉蝣掘閱。《疏》此蟲土裏化生，其掘地而出，形容鮮閱也。又特起貌。《揚雄·甘泉賦》洪臺掘其獨出兮。《註》亦作崛又盡也。《揚子·太玄經》掘變極物窮情。《註》盡變動之事，以窮萬物之情也。又《唐韻》《集韻》《韻會》《正韻》𠀤其月切，音橜。穿也。《易·繫辭》掘地爲臼。又或作闕。《左傳·隱元年》闕地及泉。又《集韻》胡骨切，音鶻。義同。又苦骨切，音窟。揚也。又與窟通。《戰國策》蘇秦，特窮巷掘門桑戸棬樞之士耳。《註》掘即窟。古字通。又《韻會》《正韻》𠀤五忽切。與兀通。《莊子·田子方》掘若槁木，似遺物離人而立於獨也。又《韻補》叶敕律切，音黜。《韓愈詩》遺我一言重，跽受惕齊栗。辭慳義卓闊，呀豁疾掊掘。又《史記·貨殖傳》田農掘業。《註》徐廣曰：古拙字亦作掘。或作撅。又作𢪏。

掙：《集韻》初耕切，音鐺。《博雅》刺也。又《字彙》側迸切，音諍。《中原雅音》掙，剉也。

掚：《集韻》《韻會》里養切《正韻》良獎切，𠀤音兩。整飾也。《左傳·宣十二年》御下兩馬。《註》兩，或作掚。《周禮·夏官·環人掌致師註》引春秋傳作掚馬。又《集韻》力讓切，音亮。義同。

掛：《唐韻》《集韻》《韻會》古賣切《正韻》古畫切，𠀤音卦。別也。又揲筮，置著小指閒也。《易·繫辭》掛一以象三。《註》置而不用曰掛。《又》再扐而後掛。《註》合而置之曰掛。《朱子·本義》掛者，懸於左手小指之閒。又《正韻》與掛同。《易·乾卦疏》易緯云：卦者，掛也。言懸掛物象以示於人。又《集韻》《韻會》《正韻》𠀤古買切，音枴。義同。陸德明易釋文有二音。

掜：《唐韻》研啓切《集韻》《韻會》吾禮切，𠀤倪上聲。擬也。《前漢·揚雄傳》作太玄五千文，有首衝錯測攡瑩數文掜圖告十一篇。一曰不從也。又《集韻》研計切，音詣。寄也，捉也。《莊子·庚桑楚》兒子終日握而手不掜。《註》掜音藝。手筋急也。又《唐韻》妳佳切《集韻》尼佳切，𠀤音䍲。搦也。又《正韻》魚列切，音孽。捻聚也。俗作揑。又姓。《奇姓通》明掜大倫，奉詔往諭佛菻國。又《正韻》掜，亦作摰。○按掜隉義別，不必與摰混。

掝：《正韻》穫北切，音或。與或惑通。《荀子·不苟篇》以己之僬僬，受人之掝掝。《註》掝，惛也。又《唐韻》呼麥切《集韻》忽麥切，𠀤音𢄶。裂也或作㩇。又《集韻》忽域切，音洫。裂聲。

掞：《唐韻》《集韻》《韻會》《正韻》𠀤以贍切，音豔。舒也。或作𢴵。又與燄通。《前漢·禮樂志》長麗前掞光耀明。《註》掞，即光炎字。長麗，靈鳥也。又舒贍切，閃去聲。亦舒也。《左思·蜀都賦》摛藻掞天庭。《註》掞猶蓋也。一曰疾動也。《六書故》亦作㨛。又《集韻》《韻會》《正韻》𠀤以冉切。與剡同銳利也。《易·繫辭》剡木爲楫。《釋文》作掞。

㨅：《玉篇》而稅切《集韻》儒稅切，𠀤音汭，扟也。又《唐韻》女恚切，音諉。內也。又《姓氏急就章》姓也。一曰抐字。𦮾字譌文。

掟：《玉篇》陟猛切《集韻》張梗切，𠀤睜上聲。揮張也。又《唐韻》《正韻》𠀤徒徑切，音定。天掟。見道書。

掠：《唐韻》離灼切《集韻》《韻會》《正韻》力灼切，𠀤音略。《說文》奪取也。《廣韻》抄掠，劫人財物也。《戰國策》掠於郊野，以足軍食。通作略。亦作剠。或作擽。又《增韻》捎取也，拂過也。又書法長撇古名掠。《柳宗元曰》掠左出而鋒欲輕。又《廣韻》《集韻》《韻會》力讓切《正韻》力仗切，𠀤音亮。亦奪取也。《左傳·襄十一年》禁侵掠。又《昭二十年》輸掠其聚。《前漢·高帝紀》所過毋得鹵掠。又搒笞也，治也。《禮·月令》毋肆掠，止獄訟。《註》掠謂捶治人。《前漢·𨻰萬年傳》下獄掠治。

採：《唐韻》倉宰切《集韻》《韻會》《正韻》此宰切，𠀤同采。摘也，取也，㩜也。《戰國策》芻牧薪採，莫敢闚東門。《註》大者薪，小者採。《晉書·劉琨傳》古語云：山有猛獸，藜藿爲之不採。《唐書·地理志》開元二十一年，置十五採訪使檢察，如漢刺史之職。◎按採本从爪从木，爪即手也。後人又加手作採。

㨆：《集韻》力錦切，音廩。《揚子·方言》㨆，殺也。晉魏河內之北謂㨆爲殘。《郭璞註》今關西人呼打爲㨆。又盧感切，婪上聲。義同。

探：《唐韻》《集韻》《韻會》《正韻》𠀤他含切，音貪。《說文》遠取之也。《增韻》伺也，索也。《易·繫辭》探賾索隱。《疏》探謂閱探求取。《書·多方》則惟爾多方，探天之威。《註》自取天威也。《穀梁傳·隱元年》已探先君之邪志。《前漢·董仲舒傳》春秋深探其本。又《爾雅·釋言》探，試也。《論語》見不善如探湯。《史記·酈生傳》此所謂探虎口者也。又《集韻》《類篇》《韻會》《正韻》𠀤他紺切，音僋。義同。又《集韻》時占切，音蟾。亦取也。與撏同。《說文》本作𢲘。今文作探。《周禮》作撢。互見撢字註。

掣：《唐韻》《集韻》《韻會》《正韻》𠀤尺制切，音懘。《爾雅·釋訓》甹夆，掣曳也。《易·睽卦》見輿曳，其牛掣。《註》滯隔不進也。《唐書·陸贄傳》可任，則當要之於終，不宜掣肘於內也。《劉邵·飛白贊》素翰冰解，𥳑墨電掣。直準箭馳，屈擬蠖勢。或作𢳅。又作摯。又《唐韻》昌列切《集韻》《韻會》尺列切，𠀤滯入聲。義同。亦挽也。又揭也，取也。《晉書·王獻之傳》七八歲時學書，羲之從後掣其筆不得。又《正韻》敕列切，音徹。義同。《類篇》通作挈。又《玉篇》掣同𤸪。牽也。《說文》引縱曰𤸪。从手，瘛省聲，尺制切。《六書故》瘛瘲，謂小兒風驚，乍掣乍縱。掣，搐也，縱則掣而乍舒也。瘛瘲因掣縱立文，今乃作𤸪，更从瘛，失之甚矣。

𢮓：同掣。

掤：《唐韻》筆陵切《集韻》《韻會》悲陵切，𠀤音冰。《說文》所以覆矢也。《詩·鄭風》抑釋掤忌。《疏》服䖍云：櫝丸蓋。杜預云：箭筩也。又通作冰。《左傳·昭二十五年》執冰而踞。《註》箭筩蓋，可以取飮。又以手覆矢亦曰掤。

接：《唐韻》子葉切《集韻》《韻會》《正韻》卽涉切，𠀤音楫。《說文》交也。《廣韻》合也，會也。《易·蒙卦》子克家，剛柔接也。《疏》陽居卦內，接待羣隂。又《晉卦》晝日三接。《禮·表記》君子之接如水。《疏》如兩水相交，尋合而已。又持也，受也，承也。《禮·曲禮》接下承弣。《註》接客手下也。《史記·平準書》漢興，接秦之弊。又《增韻》接續也，連也。《禮·曲禮》堂上接武。《註》武，迹也。迹相接，謂每移足半躡之。《前漢·西域傳》烏秅國民接手飮。《註》自高山下谿㵎中飮水，故接連其手。又近也。《儀禮·聘禮》賓立接西塾。又捷也。《禮·曾子問》接祭而已矣。《疏》接，捷速也。速而祭之。又反接，謂反縛兩手也。《前漢·𨻰平傳》樊噲受詔卽反接。又姓。《史記·孟子荀卿傳》接子，齊人，學黃老道德之術。《集韻》或作擑。又《集韻》《韻會》《正韻》𠀤疾葉切，音捷。《禮·內則》國君世子生，接以太牢。《註》接讀爲捷，勝也。謂食其母，使補虛强氣也。又《荀子·大略篇》先事慮事謂之接。《註》接讀爲捷，速也。又測洽切，音鍤。與扱同。《周禮·地官·廩人》大祭祀，則共其接盛。《註》接讀爲扱。扱以授春人舂之。《疏》頒扱與春人。又《集韻》色甲切，音霎。與翣同。《周禮·天官·縫人衣翣柳之材註》故書翣作接。又檄頰切，音協。與挾同。亦持也。

掦：《篇海》他歷切，音惕。挑掦也。亦借用剔。與揚別。《集韻》作𢱦。

𢮔：搒本字。

控：《唐韻》《集韻》《韻會》《正韻》𠀤若貢切，空去聲。《說文》引也。《廣韻》告也。《詩·鄘風》控于大邦。《毛傳》控，引也。《朱傳》控持而告之。《前漢·婁敬傳》控弦四十萬騎。《註》皆引弓也。又操制也。《詩·鄭風》抑磬控忌。《傳》止馬曰控。又投也。《莊子·逍遙遊》時則不至，而控於地而已矣。又《集韻》枯公切，音空。除也。亦引也。《班固·西都賦》鳥驚觸絲，獸駭値鋒。機不虛掎，弦不再控。又《唐韻》苦江切《集韻》《韻會》枯江切，𠀤音腔。打也。《莊子·外物篇》儒以金椎控其頤。又《集韻》《韻會》𠀤克講切，腔上聲。義同。

推：《唐韻》他回切《集韻》《韻會》《正韻》通回切，𠀤退平聲。《說文》排也。《增韻》盪也，擠也。一曰進之也。《禮·月令》孟春躬耕帝籍，天子三推，三公五推，卿諸侯九推。《左傳·襄十四年》或輓之，或推之。《註》前牽爲輓，後送爲推。又移也。《詩·大雅》旱旣太甚，則不可推。《疏》不可令之移去矣。推是遠離之辭。又讓所有以予人也。《史記·淮隂侯傳》解衣衣我，推食食我。《後漢·光武紀》推赤心置人腹中。又卻也，諉也。又《唐韻》昌錐切《集韻》《韻會》川錐切，𠀤音䜅。順遷也。《易·繫辭》寒暑相推，而歲成焉。又《增韻》擇也，獎也，奉也。亦進之也。《書·周官》推賢讓能，庶官乃和。《禮·儒行》上弗援，下弗推。《註》推猶進也。《疏》不爲民下所薦舉也。《前漢·韓信傳》家貧無行，不得推擇爲吏。《註》無善行可推舉選擇也。又尋繹也。《前漢·劉向傳贊》有意其推本之也。《註》言其究極根本，深有意也。一曰窮詰也。《史記·酷吏傳》天水駱璧推減。《註》推，直追反，謂推繫之以成獄也。減一作成。

掩：《唐韻》《集韻》《韻會》衣檢切《正韻》於檢切，𠀤淹上聲。《說文》斂也。小上曰掩。《增韻》遮也。《禮·月令》仲夏，君子齊戒，處必掩身。《註》掩，猶隱翳也。《又》孟冬是察阿黨，則罪無有掩蔽。又乗其不備而覆之曰掩。《禮·曲禮》大夫不掩羣。《疏》禽獸羣聚，則多不可掩取之。《前漢·貨殖傳》掘冢搏掩。《註》博擊掩襲，取人物也。一說博，六博也。掩，意錢之屬。一曰撫也。《爾雅·釋訓》矜憐撫掩之也。《郭璞註》撫掩猶撫拍，謂慰恤也。又閉也。《韓愈詩》獨宿門不掩。又《揚子·方言》止也。又同也。江淮南楚之閒曰掩。《韻會》或作揜。又《集韻》烏感切，庵上聲。覆取也。與揜同。又於贍切，淹去聲。繅絲以手振出緒也。或作𦁏。通作淹。又乙業切，音浥。打也。掩本字。字頭从𢑚作。考證：〔《爾雅·釋訓》《郭璞註》撫掩猶撫揗，謂慰恤也。〕謹照原文撫揗改撫拍。

措：《唐韻》《集韻》《類篇》《韻會》《正韻》𠀤倉故切，音醋。《說文》措，置也。《廣韻》舉也，投也。《增韻》施布也。《易·繫辭》舉而措之天下之民，謂之事業。《禮·禮器》措則正，施則行。又《中庸》故時措之宜也。《疏》措猶用也。又委置也。《禮·中庸》學之弗能，弗措也。《疏》言學不至於能，不措置休廢也。《周禮·冬官考工記·梓人》如將廢措。《註》措，猶頓也。《前漢·文帝紀贊》幾於𠛬措。《註》民不犯法，無所𠛬也。又《集韻》《韻會》𠀤側格切，音窄。追捕也。《前漢·王莽傳》迫措靑徐盜賊。又與笮同。迫笮也。《史記·梁孝王世家》李太后爭門措指。《註》爲門扉所笮。又《集韻》七迹切，音磧。與刺通。穿也，傷也。本作𢵄。《漢書》亦作厝。通作錯。

掫：《唐韻》子侯切《集韻》《韻會》《正韻》將侯切，𠀤音陬。《說文》夜戒守，有所擊也。《左傳·襄二十五年》陪臣干掫有淫者。《釋文》干音扞。又《昭二十年》賓將掫，主人辭。《註》掫，行夜也，卽今擊柝。又地名。《後漢·更始傳》赤眉立劉盆子，更始使李松軍掫以拒之。《註》續漢志曰：新豐有掫城。又《唐韻》《集韻》《韻會》《正韻》𠀤側九切，篘上聲。義同。持物相著也。又《唐韻》子于切《集韻》遵須切，𠀤音娵。擊也。又《集韻》初尤切，音篘。手取物也。又甾尤切，音鄒。持也。又此苟切，陬上聲。亦擊也。又《前漢·五行志》民驚走持藳，或掫一枚。《註》掫，麻幹也。○按木薪曰掫，麻蒸曰菆。或作黀。《韻會》謂黀通作掫，沿俗本之譌也。《集韻》或作趣。考證：〔《左傳·襄二十五年》陪臣干掫有淫者。《註》干音扞。〕謹照原書註改釋文。

𢮕：俗揲字。

掬：《唐韻》《集韻》《韻會》《正韻》𠀤居六切，音菊。與匊同。兩手曰掬。《禮·曲禮》受珠玉者以掬。《疏》謂手中也。《左傳·宣十二年》舟中之指可掬也。又《詩詁》兩手曰臼，屈掌曰匊。又《小爾雅》掬，一升也。今俗謂兩手所奉爲一掬，則數合也。又《揚子·方言》離也。齊𨻰曰斯。燕之外郊，朝鮮洌水之閒曰掬。《說文》在手曰匊。俗作掬。《廣韻》與𢱬同。《韻會》本作揈。《正字通》本作臼。

𢮖：《正字通》增出以捆爲俗省文。◎按捆音苦本切，應从困。改从囷，非。

㨇：同搫。《潘岳·射雉賦》搫場拄翳。《六臣文選》作㨇場。詳搫字註。

𢮗：《正字通》𢯲註，或作𢮗。

𢮘：《字彙補》與捥𢪸同。本作𢯲。或作腕。

𢮙：《字彙補》古拳字。《廣漢屬國𠋫夫人𥓓》勤養𢮙𢮙。

𢮚：《字彙補》士支切，音𪙉。支也。

𢮛：《唐韻》時釧切《集韻》船釧切，𠀤專去聲。望繩取正，周禮置臬以縣是也。今山東匠人猶言懸繩視正爲𢮛。又《集韻》徒官切。與摶同。

𢮜：《集韻》渠之切。同掑。

𢮝：《篇海》女加切，音拿。相牽引也。◎按音義同拏。譌改𢮝。

𢮞：《集韻》先到切，音譟。攫搏也。或作搔。

𢮟：《玉篇》《唐韻》胡瞎切《集韻》下瞎切，𠀤音轄。與𤛉同。車軸端鍵也。

𢮠：《字彙補》古拜字。◎按《說文》古作𣬓。集韻作𣬊。改作𢮠，非。篇海又譌作〈𢪓𢪓〉。𣬓字原作比下幷。

𢮡：《篇海》音遏。伐木餘𢮡也。◎按𣖂與枿同。从木，譌。从手。

𢮢：《篇海》與搊同。又《字彙補》楚口切。手𢮢也。

𢮣：《篇海》古亂字。◎按古作𠧎。又作𠧏。譌作𢮣。無考。

𢮤：《篇海》同把。

掽：《字彙》蒲孟切，彭去聲。搕掽，撞也。

掾：《唐韻》以絹切《集韻》《韻會》兪絹切，𠀤緣去聲。《說文》緣也。一曰官屬。《玉篇》公府掾史也。《六書故》掾乃屬官通稱。《前漢·蕭何傳》爲沛主吏掾。《音義》正曰掾，副曰屬。《後漢·百官志》公府掾比古元士三命者也。又《馬援傳》此丞掾之任，何足相煩。《晉書·元帝紀》辟掾屬百餘人，時人謂之百六掾。又《正韻》倪甸切，音硯。義同。《正字通》秦漢官皆有掾屬，今州郡佐貳曰掾，讀若釧，卽穿字去聲。正韻切音非。又《集韻》重緣切，音傳。𨻰掾，馳逐也。◎按史記貨殖傳，𨻰椽其閒，此引作掾，誤。

掿：《篇海》昵角切，音搦。手掿也。

揀：《唐韻》《集韻》《韻會》《正韻》𠀤古限切，音𥳑。與柬同。選也，擇也，分別之也。《魏志·袁紹傳》博愛容衆，無所揀擇。《逸周書》比黨不揀。《舊唐書·懿宗紀》邊方未靜，深藉人才，宜令徐泗團練使，選揀召募官健三千人，赴邕管防戍。又汰揀。《張耒贈无咎詩》磨君古靑銅，汰揀寄明辨。通作𥳑。又郞甸切，音練。義同。或作㪝。

揁：《玉篇》《集韻》𠀤知盈切，音貞。引也。又《集韻》丘耕切，音鏗。琴聲。與㧶同。又苦杏切。義同。

㨉：《唐韻》武巾切《集韻》眉貧切，𠀤音珉。《說文》撫也。一曰摹也。又《集韻》美隕切，音敏。義同。又武粉切，音吻。與抆同。本作捪，或省作抿。

揂：《唐韻》卽由切《集韻》將由切，𠀤音啾。《說文》聚也。又《集韻》字秋切，音遒。義同。又夷周切，音由。掩也。

揃：《唐韻》卽淺切《集韻》《韻會》《正韻》子淺切，𠀤音翦。《說文》搣也。《三蒼》猶翦也。《史記·西南夷傳》西夷後揃剽分二方。《註》揃，分割也。剽亦分義。又《魯世家》周公自揃其蚤，沈之河。《唐書·韋表微傳》吾年五十，拭鏡揃白。一曰擇也。又平聲。《集韻》子仙切，音煎。義同。《儀禮·士喪禮》蚤揃。《釋文》子前反。又箋識也。與㮍同。亦作椾。又《集韻》《韻會》𠀤千廉切。與籤同。驗也。一曰銳也。貫也。《集韻》或作𢸄。◎按正字通云：揃卽剪也。亦與翦通。或加刀作㨵，加羽作𢸄，𠀤贅文。

揄：《唐韻》羊朱切《集韻》《韻會》容朱切，𠀤音兪。《說文》引也。《史記·貨殖傳》揄長袂，躡利屣。《前漢·禮樂志》神之揄臨壇宇。又揄揚，譽言也。《班固·西都賦序》雍容揄揚，著於後嗣。《註》揄引，揚舉也。又邪揄也。《後漢·王霸傳》市人皆大笑，舉手邪揄之。或作𢶖。《說文》作𣤔。又《正韻》雲俱切，音于。義同。又與褕同。《集韻》《韻會》《正韻》𠀤餘招切，音搖。《禮·玉藻》夫人揄狄。《疏》揄，讀如搖。狄，讀如翟。謂畫搖翟之雉於衣也。《陸氏音義》爾雅云：江淮而南，靑質五色皆備成章曰鷂。音搖，謂畫此雉也。又與舀抭同。《唐韻》以周切《集韻》《韻會》夷周切，𠀤音由。抒臼也。《詩·大雅》或舂或揄。又《唐韻》度侯切《集韻》《韻會》《正韻》徒侯切，𠀤音頭。亦引也。《班固·西都賦》揄文竿，出比目。又徒口切，音鋀。義同。又《集韻》他侯切，音偸。垂也。《莊子·漁父篇》被髮揄袂。又丑鳩切，音抽。垂手行也。又舂朱切，音輸。閃揄，傾貌。

𢯩：《唐韻》阻力切《集韻》札色切，𠀤音側。打也。通作捑。又《唐韻》秦力切《集韻》疾力切，𠀤音蒺。義同。

𢯪：《集韻》恥格切。與𡍩同。或作拆。又作坼。別見土部。𠀤詳前拆字註。

𢯫：《集韻》都玩切，音鍛。捶也。又《六書統》作𢯫。與𢯲同。𢯫卽𢯫之變體。𢯫字作段下手。

揅：俗揅字。揅字从幵作。《唐韻》五堅切《集韻》倪堅切，𠀤音研。揧破也。又摩也。俗作揅。字頭揅字从幵作。

𢯬：《集韻》挭本字。

揆：《唐韻》求癸切《集韻》《韻會》巨癸切，𠀤葵上聲。《說文》葵也。《爾雅·釋言》度也。《易·繫辭》初率其辭而揆其方。《註》循其辭，以度其義。《詩·鄘風》揆之以日。《史記·律書》癸之爲言揆也，言萬物可揆度，故曰癸。又百揆，官名。《書·舜典》納于百揆。《傳》納舜于此官，揆度百事也。《後漢·百官志註》百揆，堯初別置，周更名冢宰。又《正字通》渠惟切，音葵。字彙闕平聲，非。◎按唐韻，集韻諸書，揆字止收紙韻，不入支韻。經典釋文亦無平聲，从舊可也。本作𢲕。

揇：《唐韻》奴感切《集韻》乃感切，𠀤南上聲。搦也。

㨊：《唐韻》以水切《集韻》愈水切，𠀤音唯。棄也。或作𢸦。又《玉篇》羊捶切《集韻》尹捶切，𠀤隋上聲。義同。一曰捫也。或作撱。又《玉篇》他果切《集韻》吐火切，𠀤音妥。揲也。又落也。《揚子·方言》脫也。又《集韻》杜果切，音惰。挅也。

揈：《唐韻》《集韻》𠀤呼宏切，音轟。擊聲。又揮也。或作㧦。又《集韻》翾縣切，音絢。擊也。與㧦同。又《韻會》居六切，音菊。掬，本作揈。詳掬字註。

㨋：《唐韻》昌者切《集韻》齒者切，𠀤車上聲。擊也。又《集韻》止野切，音者。義同。

𢯭：《集韻》唐亙切，音鄧。負擔也。與𣕂同。

揉：《唐韻》爾由切《集韻》《韻會》《正韻》而由切，𠀤音柔。以手挺也。又順也。《詩·大雅》揉此萬邦。《疏》揉之使順善也。《音義》亦作柔。又《玉篇》《廣韻》人九切《集韻》《韻會》《正韻》忍九切，𠀤與煣同。屈申木也。《增韻》矯揉，曲直之也。《易·繫辭》揉木爲耒。《周禮·冬官考工記·輪人》揉輻必齊。《註》揉，謂以火槁之。《疏》曲者以火炙之，木則濡，可揉戾使直也。又《玉篇》《廣韻》汝又切《集韻》《韻會》《正韻》如又切。義同。平上二聲。《蘇軾·阻風詩》孤舟倦鵶軋，短纜困牽揉。又《集韻》女九切，音紐。撓之也。又《集韻》《韻會》𠀤爾紹切，音繞。屈也。或作撓。《正字通》揉有平上去三聲，義實相通，不必分屬。

𢯮：《唐韻》《集韻》𠀤王勿切，音曰。擲也。或作㧒。又作𢶂。

揊：《唐韻》芒逼切《集韻》拍逼切，𠀤音愊。擊聲。或作扑。又《六書統》敕列切，音徹。去也。與撤義同。

揋：《唐韻》烏恢切《集韻》烏回切，𠀤音隈。掎也。

揌：《唐韻》蘇才切《集韻》桑才切，𠀤音鰓。《博雅》擡揌，動也。又《集韻》倉來切，音猜。擇也。

揍：《集韻》千𠋫切，音湊。插也。又投也。

揎：《唐韻》須緣切《集韻》荀緣切，𠀤音宣。手發衣也。《六書故》鉤袂出臂也。《蘇軾詩》玉腕半揎雲碧袖。《古音轉注》俗有裸袖揎拳之語。《通雅》揎與拴同，俗謂拴衣是也。漢書董仲舒傳，日削月朘。孟康註，朘音揎，謂轉褰踧也。俗謂𦄲朒爲朘𦄲，則褰踧猶揎蹙也。古作揎。今呼拴。本作𢱱。《集韻》或作㩊。又作擐。互詳㩊字註。

描：《唐韻》武鑣切《集韻》《韻會》《正韻》眉鑣切，𠀤音苗。摹畫也。《六書故》描摹聲相近，描輕而摹重。又《唐韻》莫交切《集韻》謨交切，𠀤音茅。打也。又《集韻》眉敎切，音貌。擲也。

㨌：《集韻》居𠋫切，音構。取牛羊乳也。又《正字通》㝅字之譌。〇按《說文》㝅，乳也。楚人謂乳爲㝅。亦音構。㨌義或取此。《集韻》本作㨌。

㨍：《唐韻》博旁切《集韻》逋旁切，𠀤謗平聲。捍也，衞也。又𠀤也。

𢯯：俗搋字。

𢯰：《集韻》劣戌切，音律。去滓汁曰𢯰。

提：《唐韻》《正韻》杜奚切《集韻》《韻會》田黎切，𠀤音題。《說文》挈也。《詩·大雅》匪面命之，言提其耳。《禮·曲禮》凡奉者當心，提者當帶。《疏》屈臂當帶，而提挈其物。又舉也。《周禮·夏官·田僕》凡田，王提馬而走。《前漢·𠛬法志》一同百里，提封萬井。《註》提封者，大舉其封疆也。又鼓名。《周禮·夏官·大司馬》師帥執提。《註》馬上鼓，有曲木提持鼓立馬髦上者，故謂之提。又攝提，星名。《史記·天官書》大角兩傍各有三星。鼎足句之曰攝提，直斗杓所指，以建時節。《註》攝提之爲言提攜也。提斗攜角，以接於下也。又挾提，箸名。《禮·曲禮》羹之有菜者用梜。《註》今人或謂箸爲梜提。又提提，安諦也。與媞同。《詩·魏風》好人提提。《疏》行步安舒而審諦也。又菩提，梵語。猶華言正道也。又浮屠所居曰招提。梵言拓鬬提奢，華言四方生物也。後魏創立伽藍，爲拓提境。俗譌拓爲招。《杜甫詩》已從招提遊，更宿招提境。又偏提，酌酒壷也。《拾遺記》唐元和閒謂之注子，後仇士良惡其名同鄭注，乃去柄安繫，名曰偏提。又《集韻》市之切《正韻》辰之切，𠀤音時。朱提，縣名。《前漢·食貨志》朱提銀，重八兩爲一流。《註》朱提縣屬犍爲，出善銀。北方人名𠤎曰提。又《唐韻》是支切《集韻》《韻會》常支切，𠀤音匙。鳥羣聚貌。《詩·小雅》弁彼鸒斯，歸飛提提。《集韻》或作𦑡。又《唐韻》都禮切《集韻》《韻會》典禮切，𠀤音底。絕也。《禮·少儀》牛羊之肺，離而不提心。《註》刲離之不絕中央少者，使易絕以祭耳。又擲也。《戰國策》侍醫夏無且，以其所奉藥囊提荆軻。《史記·絳侯世家》太后以冒絮提文帝。《索隱》服虔提音弟。蕭該音底。蕭音爲得。又《集韻》《韻會》《正韻》𠀤大計切，音第。見上史記註。又《漢書·音義》同。考證：〔《史記·絳侯世家》太后以冒絮提文帝。《註》徐廣服虔提音弟。〕謹照原文將註徐廣三字改爲索隱。

揑：《正字通》俗掜字。《字彙》與掜同，非。

插：《唐韻》楚洽切《集韻》《韻會》《正韻》測洽切，𠀤音鍤。《說文》刺肉也。《廣韻》刺入也。《前漢·高帝紀》羽檄徵天下兵。《註》魏武奏事云：今邊有警，輒露檄插羽。又《急就篇·師古註》插者，擔也。兩頭鑯銳，所以插刺禾束，而擔之也。《集韻》或作捷。又與鍤同。刺土器也。《戰國策》坐而織蕢，立則杖插。又《集韻》七接切，音妾。搢也。與扱同。又側洽切，音眨。攝也。从干从臼。俗作揷挿，非。

揓：《集韻》施智切，音翅。把也。或作𢴨。

揔：《集韻》《韻會》𠀤祖動切。同摠。俗作捴摠，非。又《集韻》蘇叢切，音𢶰。手進物也。又作弄切，音粽。與偬同。倥偬也。

揕：《唐韻》《集韻》《韻會》𠀤知鴆切，砧去聲。擬擊也。《史記·荆軻傳》左手把秦王之袖，右手持匕首揕之。又《正韻》職任切，枕去聲。義同。又《集韻》知林切，音砧。刺也。一曰斫木聲。又陟甚切，讀與枕近。亦刺也。與戡同。

揖：《唐韻》伊入切《集韻》《韻會》《正韻》一入切，𠀤音挹。《說文》手著胷曰揖。《六書故》拱手上下左右之以相禮也。《儀禮·鄉飲酒禮賓厭介註》推手曰揖，引手曰厭。《詩詁》上手當曰厭，謂手厭於胷，引手當曰揖，下手曰拜。《周禮·秋官·司儀》土揖庶姓。時揖異姓。天揖同姓。《註》土揖，推手小下之也。時揖，平推手也。天揖，推手小舉之也。《前漢·高帝紀》酈生不拜長揖。《註》長揖者，手自上而極下。又《說文》攘也。◎按攘同讓。增韻，遜也。前漢王莽傳，揖大福之恩。註：揖謂讓而不當也。又進也。《禮·玉藻》進則揖之，退則揚之。《註》揖之謂小俯也。揚之謂小仰也。又三揖，卿大夫士也。《左傳·哀二年》三揖在下。又《集韻》乙及切，音邑。與挹同。《王禹偁·竹樓記》遠吞山光，平揖江瀨。又側立切，音戢。聚也。《詩·周南》螽斯羽揖揖兮。又《集韻》卽入切《正韻》賫入切，𠀤音湒。義同。又《集韻》籍入切，音集。義同。又成也。又與輯通。《史記·秦始皇紀》普天之下，摶心揖志。《前漢·郊祀志》揖五瑞。《註》合也。又乙冀切，音懿。與撎同本作揖。考證：〔《史記·秦始皇紀》普天之下，博心揖志。〕謹照原文博心改摶心。

揗：《唐韻》食尹切《集韻》《韻會》豎尹切《正韻》乳允切，𠀤音楯。《說文》摩也。又《唐韻》《正韻》食閏切《集韻》《韻會》殊閏切，𠀤音順。又《集韻》徐閏切，音徇。義𠀤同。又《唐韻》詳遵切《集韻》松倫切《正韻》詳倫切，𠀤音旬。手相安慰也。《正字通》凡以恩相撫，以心相恤，皆曰揗。从盾會意。有扞衞之義。與循別。

揘：《集韻》《韻會》𠀤胡盲切，音橫。擊也。《張衡·西京賦》竿殳之所揘觱。《註》揘觱，猶擊刺也。《六臣文選》作揘畢。又《集韻》呼橫切，音喤。義同。又《唐韻》永兵切《集韻》于平切，𠀤音榮。拔也。

揙：《說文》婢沔切《集韻》婢善切，𠀤音楩。搏也。又《集韻》俾緬切，音褊。又婢典切，音辮。義𠀤同。又《唐韻》𤰞連切，音鞭。擊也。又《集韻》𤰞眠切，音邊。又蒲眠切，音騈。義𠀤同。

揚：〔古文〕敭𠭲《唐韻》與章切《集韻》余章切《正韻》移章切，𠀤音陽。飛舉也。《詩·王風》揚之水，不流束薪。《傳》揚，激揚也。《疏》謂水急激而飛揚，波流疾之意也。又《豳風》以伐遠揚。《疏》謂長條揚起者。又《增韻》發也，顯也。《廣韻》舉也。《易·夬卦》揚于王庭。《疏》發揚決斷之事於王者之庭。《書·堯典》明明揚側陋。《禮·文王世子》或以言揚。《疏》能言語應對，亦舉用之。又稱說也。《禮·祭統》銘者，自名以稱揚其先祖之美，而明著之後世者也。《前漢·季布傳》使僕游揚足下，名於天下，顧不美乎。又《爾雅·釋詁》𢋐揚，續也。又簸去糠粃也。《詩·小雅》維南有箕，不可以簸揚。又眉上下曰揚。《詩·鄘風》揚且之皙也。《傳》揚，眉上廣。《又》子之淸揚。《疏》揚者，眉上之美名。旣名眉爲揚，因謂眉之上，眉之下皆曰揚。又鉞也。《詩·大雅》干戈戚揚。又州名。《書·禹貢》淮海惟揚州。《疏》江南之氣躁勁，厥性輕揚，故曰揚州。亦曰：州界多水，水波揚也。又姓。《揚雄·自序》揚別爲一族。周宣王子尚父封揚侯，因氏。又宋揚避舉，明揚光休。通作颺。

㨎：《集韻》《韻會》𠀤而宣切，輭平聲。與撋同。煩撋也。又《集韻》儒誰切，音蕤。搵也。又《唐韻》《集韻》𠀤如劣切，音爇。撋也。與擩同。《儀禮·特牲饋食禮》㨎于醢。《註》㨎於醢者，染於醢。《釋文》㨎，如悅反。又而圓反。又而誰反。

𢯱：〔古文〕𢅢《唐韻》所鳩切《集韻》《韻會》《正韻》疏鳩切，𠀤音蒐。《說文》眾意也。《玉篇》聚也。又勁疾也。《詩·魯頌》束矢其𢯱。《疏》𢯱爲矢行聲。言勁且疾也。又《說文》一曰求也。《廣韻》索也。《揚子·方言》𢯱略，求也。秦晉之閒曰𢯱，就室曰𢯱，於道曰略。《前漢·武帝紀》發三輔騎士，大𢯱上林。《註》𢯱謂索姦人也。又窮討文義亦曰𢯱。《韓愈·進學解》獨㫄𢯱而遠紹。《杜甫詩》方知象敎力，足可追冥𢯱。又渠𢯱，西戎名。《書·禹貢》崑崙析支渠𢯱。西戎卽敘。又縣名。《前漢·地理志》朔方郡渠𢯱縣。《水經注》有溝𢯱郡。又《集韻》先侯切，漱平聲。亦求也。《莊子·秋水篇》惠子𢯱於國中。李軌說。凡从叜者，今文作叟。𢯱亦作搜。考證：〔《書·禹貢》析支昆侖渠𢯱。〕謹照原文改崑崙析支渠𢯱。

換：《廣韻》《集韻》《韻會》《正韻》𠀤胡玩切，音逭。讀若完去聲。《說文》易也。《晉書·阮孚傳》嘗以金貂換酒。又《前漢·敘傳》項氏畔換。《註》孟康曰：畔，反也。換，易也。師古曰：畔換，强恣貌。猶言跋扈也。《左思·魏都賦》雲散叛換。《註》叛換，猶恣睢也。《集韻》作愌。又于眷切，音院。《蘇轍·送孫提𠛬詩》依依東軒竹，凜凜故人面。詔書遂公私，使節許新換。从手从側人从穴从廾。俗作换，非。考證：〔《左思·魏都賦》雲散叛換。《註》換，猶恣睢也。〕謹照原文註下增叛字。

揜：《唐韻》《集韻》《韻會》衣檢切《正韻》於檢切，𠀤淹上聲。《說文》自關以東謂取曰揜。《揚子·方言》揜𡩡，取也。關東曰揜，關西曰𡩡。一曰覆也。《禮·禮器》豚肩不揜豆。又《聘義》瑕不揜瑜，瑜不揜瑕。又困迫也。《易·困彖》困剛揜也。《禮·表記》篤以不揜。《疏》君子篤厚行於善道，不使揜逼而被困迫也。又《揚子·方言》滅也。吳揚曰揜。又揜然，疾歸貌。《漢書·司馬相如傳》揜乎反鄉。又《唐韻》烏敢切《集韻》《韻會》烏感切，𠀤庵上聲。手揜物也。《韻會》與掩同。互詳掩字註。考證：〔又揜然，疾歸貌。《司馬相如·子虛賦》揜乎反鄉。〕謹按揜字文選作晻，史記作闇，惟漢書司馬相如傳作揜。揜然疾歸貌亦惟漢書註有之。今據改司馬相如子虛賦爲漢書司馬相如傳。

揝：《集韻》子感切，音昝。與撍同。手動也。

揞：《唐韻》《集韻》《韻會》《正韻》𠀤烏感切，庵上聲。藏也。手覆也。又《集韻》烏紺切，音暗。掩也。又古暗切，音紺。義同。又於咸切，黯平聲。《揚子·方言》滅也。荆楚曰揞。又《唐韻》《集韻》《韻會》𠀤於陷切，音韽。吳人云拋也。《六書故》暗擲弃也。又《集韻》益涉切，音靨。挰也。

揟：《唐韻》相居切《集韻》新於切，𠀤音胥。《說文》取水沮也。或作𢪵。又揟次，縣名。《前漢·地理志》武威郡揟次縣。又《集韻》子余切，音苴。義同。一曰取魚也。

揠：《唐韻》烏黠切《集韻》《韻會》《正韻》乙黠切，𠀤音軋。《說文》拔也。《揚子·方言》東齊海岱之閒曰揠。《孟子》宋人有閔其苗之不長而揠之者。又《廣韻》拔草心也。《小爾雅》拔心曰揠。或省作扎。

𢯲：《唐韻》《集韻》《韻會》《正韻》𠀤烏貫切，音惋。《說文》手𢯲也。揚雄曰：𢯲，握也。《儀禮·士喪禮》設決麗于𢯲。《註》𢯲，手後節中也。一作𢮗。或作腕。又作捥𢪸𢮘，𠀤同。省作𢫪，非。《正韻》混與掔同，亦誤。

𢯳：《集韻》似絕切，旋入聲。拈也。或作𢼺乴。又《玉篇》《集韻》𠀤子結切，音節。斷絕也。◎按㿱與𢯳音同義別。字彙同㿱，非。

握：〔古文〕𦥆《唐韻》烏角切《集韻》《韻會》《正韻》乙角切，𠀤音渥。《說文》搤持也。陸佃云：持五指也，在外爲持，在內爲握。《詩·小雅》握粟出卜。《儀禮·鄉射禮》箭籌長尺有握。《註》握。本所持處也。《又》大夫之矢，則兼束之，以茅上握焉。《註》握，謂中央也。《禮·王制》宗廟之牛，角握。《前漢·律歷志》算法，用竹徑一分，長六寸，二百七十一枚，而成六觚，爲一握。又《集韻》烏谷切，音屋。小貌。《易·萃卦》若號一握爲笑，鄭氏讀。《前漢·司馬相如傳》委瑣握𪘏，拘文牽俗。《註》握𪘏，局陿也。又《爾雅·釋言》握，具也。《疏》握持辦具也。《鄭註》握卽屋字。又與幄通。《周禮·春官·巾車》翟車貝面組總，有握。《註》有握，則無蓋矣。如今輧車是也。《釋文》握音屋，又烏學反。又於𠋫切，音漚。喪用束手者。或作䌂。

揢：《唐韻》苦格切《集韻》《正韻》乞格切，𠀤音客。手把著也。又《五音集韻》丘加切。㧖也。本作抲。又作㧎。又《集韻》丘駕切，音髂。持也。一說與格通。

𢯴：《唐韻》《集韻》𠀤古巧切，音絞。接物也。一曰戾也。

𢯵：《篇海》伊決切。抉目也。《正字通》取字之譌。

㨏：《唐韻》《集韻》《韻會》𠀤他干切，音灘。搫㨏，宛轉也。又《集韻》他案切，音炭。義同。

揣：〔古文〕𢭍《唐韻》初委切《集韻》《韻會》《正韻》楚委切，𠀤榱上聲。《說文》量也，度高曰揣。《六書統》量度也。以手求其耑意。一曰捫而察之也。又凡稱量忖度皆曰揣。《左傳·昭三十二年》計丈數，揣厚薄。《孟子》不揣其本，而齊其末。《戰國策》蘇秦𥳑練以爲揣摩。《史記·高誘註》揣，定也。摩，合也。《鬼谷子·揣篇》善用天下者，必揣諸侯之情。又《廣韻》試也，除也。又姓。明永樂舉人揣本。又《集韻》樞絹切，音釧。亦度也。又船釧切，專去聲。又尺兗切，音喘。義𠀤同。又《唐韻》丁果切《集韻》《韻會》都果切《正韻》都火切，𠀤音朶。義同。又搖也。或作挅。又《集韻》朱惟切，音錐。《說文》一曰捶之。《老子·道德經》揣而銳之，不可長保。《註》揣，治擊也。梁𥳑文讀。又主橤切，捶上聲。又之瑞切，音惴。義𠀤同。又《集韻》《韻會》𠀤徒官切，音團。與敦同。聚貌。《馬融·長笛賦》冬雪揣封乎其枝。《註》揣與團古通。◎按集韻，團音無椯，《正字通》揣椯兩註𠀤引，誤。又《前漢·賈誼服賦》忽然爲人兮，何足控揣。化爲異物兮，又何足患。《漢書註》揣與摶通。控摶，玩弄愛生之意。患，叶音環。《史記》作控摶，索隱曰揣，量也。《集韻》或作㪜。《正韻》亦作𢰚。〇按《說文》揣，初委切。椯，兜果切，兩音各異，揣有朶音。亦後人因《說文》訓同字，形相似而互通耳。

揤：《唐韻》子力切《集韻》節力切，𠀤音卽。《說文》捽也。又魏郡有揤裴侯國。《前漢·王子侯表》揤裴戴侯道。《註》揤裴音卽非。在肥鄉縣南五里。又《唐韻》秦悉切《集韻》昨悉切，𠀤音疾。拭也。又《集韻》側瑟切，音櫛。義同。

㨐：《唐韻》方苟切，卜上聲。《說文》衣上擊也。又《集韻》彼口切。義同。或作拊。〇按海篇直音音保，與上切韻未合。

𢯶：《集韻》陟栗切，音窒。擣也。通作挃。

𢯷：《唐韻》于鬼切《集韻》羽鬼切，𠀤音偉。逆追也。又《同文舉要》與揮同。

㨑：《集韻》祖叢切，音騣。《字統》㨑，摵也，俗謂之捉頭。又《玉篇》數也。

㨒：《唐韻》苦圭切《集韻》傾畦切，𠀤音奎。《玉篇》中鉤也。又與刲同。《儀禮·鄉飲酒禮肺皆離註》離猶㨒也。或作𠝥。

揥：《唐韻》《集韻》《韻會》𠀤丑例切，音跇。讀與滯近。所以摘髮者。《詩·鄘風》象之揥也。《疏》以象骨搔首，因以爲飾，名之曰揥。又《魏風》佩其象揥。又《集韻》《韻會》𠀤他計切，音替。又《集韻》丁計切，音帝。義𠀤同。又捐也。《陸機·文賦》心牢落而無偶，意徘徊而不能揥。石韞玉而山暉，水懷珠而川媚。《註》揥，猶去也。徘徊之意。不能褫捨其妙也。◎按寘霽兩韻古通。媚與揥。叶古音也。又他歷切，音剔。戲也，取也。又《唐韻》《集韻》𠀤都黎切，音低。指也。《廣韻》或从木作楴。音義同。別見木部。

揦：《集韻》同攋。詳攋字註。

揧：《唐韻》盧達切《集韻》郞達切，𠀤音辣。《博雅》硏也。或作𥻌。

揨：《唐韻》宅耕切《集韻》除耕切，𠀤音橙。觸也，橦也。與朾同。或作𢾊𢿦。又作㨃。

揩：《唐韻》口皆切《集韻》《韻會》《正韻》丘皆切，𠀤楷平聲。《博雅》磨也。《張衡·西京賦》揩枳落，突棘藩。又《玉篇》《廣韻》苦戒切《集韻》《韻會》《正韻》口戒切，𠀤音炌。揩排，强突也。又與𩋧通。鼓名。《唐書·南蠻驃傳》龜兹部有羯鼓，揩鼓，腰鼓。又《五音集韻》訖黠切，音戛。敔也。擽之以止樂。《禮·明堂位》拊搏玉磬揩擊。《註》揩擊謂柷敔也。考證：〔《博雅》摩拭也。〕謹照原文摩拭也改磨也。

揪：同揫。《正字通》字彙音酒，平聲。手揪也。按揪揫同字，分音各訓，誤。

揫：《唐韻》《正韻》卽由切《集韻》《韻會》將由切，𠀤音啾。《說文》本作𢱀。束也。《增韻》斂也。《禮·鄉飲·酒義秋之爲言愁也註》愁讀爲揫。揫，斂也。又《爾雅·釋詁》聚也。《馬融·廣成頌》揫斂九藪之動物。又《集韻》字秋切，音遒。亦聚也。《說文》引《詩》百祿是揫。今詩作遒。又《揚子·方言》細也。斂物而細謂之揫。又《前漢·律歷志》作𩏶。別見韋部。又《韻會》《正韻》揫，或作愁。引鄕飲酒義。○按愁有揫音。非揫與愁通也。

𢯸：《集韻》普活切，音潑。與癹同。亦作撥。見撥字註。

揬：《唐韻》《韻會》陀骨切《集韻》陀沒切，𠀤音突。搪揬，觸也。又通作唐突。《正字通》揬突雖通，搪揬可借突，而竈突不可用揬，正韻註混。

揭：《唐韻》《集韻》《韻會》𠀤居謁切，音訐。《說文》高舉也。或作𢶆。又《唐韻》基竭切《集韻》《韻會》丘傑切，𠀤音朅。義同。或作担。又作拮。又與偈通。車疾貌。《王應麟·詩攷》韓詩，匪車揭兮，見漢書王吉傳。又《唐韻》渠列切《集韻》《韻會》《正韻》巨列切，𠀤音傑。與𢷒同。或作搩。《增韻》舉而豎之也。《前漢·𨻰項傳贊》揭竿爲旗。《張衡·西京賦》豫章珍館，揭焉中峙。又擔也，負也。《戰國策》馮煖于是乗其車，揭其劒。《史記·東方朔傳》數賜縑帛，擔揭而去。又姓。《前漢·功臣表》安道侯揭陽定。又《唐韻》《集韻》《韻會》𠀤其謁切，音碣。亦擔也。又長也。《詩·衞風》葭菼揭揭。又《集韻》《韻會》𠀤語訐切，音钀。義同。又《唐韻》居列切，音孑。揭起也。《詩·小雅》維北有斗，西柄之揭。又《大雅》顛沛之揭。《傳》揭，見根貌。《疏》樹倒故根見。《戰國策》唇揭者，其齒寒。《註》揭，猶反也。又啓事。今日揭帖。又《唐韻》《集韻》《韻會》𠀤去例切，音憩。亦高舉也。又褰衣涉水，由膝以下也。《詩·邶風》淺則揭。《爾雅·釋水》揭者，揭衣也。《司馬相如·上林賦》涉冰揭河。又《集韻》其例切，音偈。揭陽，縣名。《前漢·地理志》南海郡揭陽縣。又丘言切。與攑同。亦舉也。

𢯹：《集韻》各核切，音隔。攺也。《揚子·太𤣥經》逢遭𠀤合，𢯹繫其名。《註》𢯹，更也。手有改更，故字从手。◎按𢯹繫，別本作撣繫。又《玉篇》古鎋切，音猰。義同。

𢯺：《集韻》果羽切，音矩。姓也。引《詩》𢯺維師氏。或作䄔。○按今《詩》作楀。《漢書》作萭。

㨓：《篇海》同𢭂。《正字通》俗字。

𢯻：《唐韻》《集韻》𠀤同抁。

揮：〔古文〕𢱳《唐韻》許歸切《集韻》吁韋切，𠀤音輝。《說文》奮也。《廣韻》振也，動也，灑也。《爾雅·釋詁》竭也。《註》揮振，去水也。《禮·曲禮》飲玉爵者弗揮。《註》振去餘酒曰揮。《左傳·僖二十三年》懷嬴奉匜沃盥，旣而揮之。《註》揮，湔也。又散也，揮霍也。《易·乾·文言》六爻發揮，旁通情也。《疏》六爻發越揮散，旁通萬物之情也。又指揮也。《宋三朝政錄》乘快指揮一事誤失，史官必書。又《集韻》吁運切，音訓。亦奮也。又胡昆切，音魂。揮掄，全而不破也。又叶于倫切，音筠。《王桀詩》荆軻爲燕使，送者盈水濵。縞素易水上，涕泣不可揮。◎按《音學五書》引《詩》云：揮古本音熏。《集韻》或作㩣。《正字通》與麾撝𠀤通。《說文》分撝揮爲二。

揯：《唐韻》古恆切《集韻》《韻會》居層切《正韻》居登切，𠀤亙平聲。《說文》引急也。《淮南子·繆稱訓》大弦揯，則小弦絕。或省作𢫮。又《唐韻》古鄧切《集韻》《韻會》《正韻》居鄧切，𠀤音亙。義同。亙从舟。或作搄，非。

𢯼：《集韻》以淺切，音演。舒布也。又《玉篇》《唐韻》余忍切《集韻》以忍切，𠀤音引。申布也。又《唐韻》《集韻》𠀤羊進切，寅去聲。義同。

𢯽：《唐韻》《集韻》𠀤千箇切，磋去聲。拭也。

𢯾：《唐韻》莫到切《集韻》莫報切，𠀤音耄。手扶之也。又抵也。或作𢽢。

揰：《集韻》昌用切，衝去聲。推擊也。又覩隴切，音湩。義同。又《玉篇》弃也。

𢯿：《說文》作菢。薄報切。別見艸部。此重出。互見抱字註。

揱：《唐韻》所角切《集韻》色角切，𠀤音朔。《說文》人臂長好貌。《徐鍇曰》人臂稍長纖好也。又《唐韻》相邀切《集韻》《韻會》思邀切，𠀤音宵。義同。一曰殺小貌。《周禮·冬官考工記·輪人》望其輻，欲其揱爾而纖也。又《集韻》息約切，音削。亦殺小也。又《唐韻》《集韻》𠀤所敎切，筲去聲。義與《說文》同。一曰木上小也。與𣕇同。又《集韻》師咸切。與摻同。好手貌。

揲：《唐韻》《集韻》《韻會》《正韻》𠀤食列切，音舌。《說文》閱持也。《史記·扁鵲傳》揲荒爪幕。《註》荒，膏肓也。又《廣韻》揲，蓍也。《易·繫辭》揲之以四，以象四時。又《集韻》式列切，音設。義同。又《唐韻》與涉切《集韻》《韻會》弋涉切，𠀤音葉。義與《說文》同。又度揲也。又《唐韻》徒協切《集韻》《韻會》達協切，𠀤音牒。義亦與《說文》同。又摺揲也。又《集韻》私列切，音薛。持數也。又悉協切，音燮。又羊列切，音曳。又吉列切，音孑。又直甲切，音霅。義𠀤同。《集韻》或作抴。又作𢶅。

揳：《唐韻》《正韻》𠀤先結切，音屑。㩢揳，不方正也。又撚也，塞也。互見㩢字註。又《集韻》《韻會》𠀤私列切，音薛。義同。又拭滅也。又《韻會》奚結切。與絜同。《荀子·非相篇》不揣長，不揳大。《註》約其大小也。又《集韻》《韻會》𠀤訖黠切。與戛同。擊持也。《史記·貨殖傳》趙女鄭姬，設形容，揳鳴琴。又與擊通。《後漢·申屠剛傳》尚書近臣至乃捶揳牽曳於前。

㨔：《唐韻》胡感切《集韻》戸感切，𠀤含上聲。撼本字。《說文》搖也。《徐鉉曰》今別作撼，非。

𢰀：《集韻》諾叶切。同𢲺。本作㩶。詳㩶字註。

援：《唐韻》雨元切《集韻》《韻會》于元切，𠀤音袁。《說文》引也。《詩·大雅》無然畔援。《疏》畔是違道，援是引取。《又》以爾鉤援。《傳》鉤，鉤梯也。所以鉤引上城者。《疏》援卽引也。《禮·儒行》舉賢援能。又《廣雅》牽也。《增韻》拔也。《禮·中庸》在下位不援上。《註》援謂牽持之也。《孟子》子欲手援天下乎。又刃之直而上達曰援。《周禮·冬官考工記》戈廣二寸，援四之。《註》援長八寸，直刃也。又《唐韻》《集韻》《韻會》𠀤干眷切，音院。救助也，接也。《魯語》爲四鄰之援，結諸侯之信。《註》所攀援以爲助也。又《集韻》于願切，遠去聲。引持也。《晉語》侏儒不可使援。《註》侏儒短者，不可使抗援。又《集韻》《韻會》《正韻》𠀤胡玩切，音換。與愌同。怑愌，不順也。一曰拔扈。《詩·大雅·畔援箋》猶拔扈也。○按與傳疏義別。

㨕：《集韻》《韻會》𠀤怡成切。同攍。詳攍字註。

揵：《唐韻》《集韻》《韻會》《正韻》𠀤渠焉切，音乾。舉也。以肩舉物也。《後漢·輿服志》揵弓韣九鞬。又《集韻》渠言切，健平聲。亦舉也。《詩·小雅·卷髮如蠆箋》蠆尾末揵然。《司馬相如·上林賦》揵鰭掉尾，振鱗奮翼。又《韻會》丘言切，音㨜。又《集韻》《韻會》𠀤巨偃切，健上聲。義𠀤同。又閉也。與楗通。《莊子·庚桑楚》外韄者不可繁而捉，將內揵。內韄者不可繆而捉，將外揵。《註》韄，縛也。揵，閉塞也。《前漢·溝洫志》塞瓠子決河，下淇園之竹以爲揵。《註》樹竹塞水決之口，稍稍布插按樹之，水稍弱，補令密，謂之揵，以草塞其衷，乃以土塡之。又立封界也。或曰接也。《前漢·賈誼傳》梁起於新郪以北，著之河淮陽，包𨻰以南，揵之江。《註》揵謂立封界也。或曰接也。又堅也。《張衡·思𤣥賦》左靑琱以揵芝，右素威以司鉦。又《唐韻》居偃切《集韻》紀偃切，𠀤建上聲。亦舉也。又難也。又《前漢·賈誼傳註》師古曰：鉅偃反。又《集韻》《韻會》𠀤九件切，音蹇。義同。

𢰁：《正字通》與摶同。《集韻》本作𢮛。見前八畫增字。

㨖：《唐韻》《集韻》𠀤陟利切，音致。《說文》刺也。一曰刺之財至也。又劫財也。一曰搏也。又《集韻》直利切，音稺。亦刺也。又《唐韻》陟侈切《集韻》展豸切，𠀤音㮹。義同。又至也。《揚子·方言》到也。《前漢·揚雄甘泉賦》洪臺掘其獨出，㨖北極之嶟嶟。《註》高臺特出乃至北極。又《唐韻》陟里切，致上聲。指也。又《廣韻》豬几切，音黹。挃也。

𢰂：《唐韻》都計切《集韻》丁計切，𠀤音帝。摕字重文。《說文》摕或从折从示。兩手急持人也。又《唐韻》特計切，音第。義同。别見示部。《正字通》重出作𢰂。𢰂字作折下示。

𢰃：《字彙》於絞切，坳上聲。手拉也。《正字通》與拗同。◎按集韻作𢱇。

𢰄：《正字通》與揮同。詳揮字註。

𢰅：《集韻》撰本字。詳撰字註。

𢰆：《字彙補》逢無切，音扶。掌手也。

𢰇：《唐韻》乙諧切《集韻》英皆切，𠀤與挨同。推也，擊也。亦背負貌。

𢰈：《海篇》力舉切，俗旅字。

𢰉：《篇海》與𢯻同。

𢰊：《篇海》荀緣切，音宣。捩也。

𢰋：《篇海》徒官切，音團。㨡風也。

𢰌：《篇海》古康切，音岡。舉也。◎按𢱫字之譌。

𢰍：《字彙補》羊安切，音近豻。掠種也。

𢰎：《篇海》古𠋫切，同搆。

𢰏：《字彙補》蒲沒切，音勃。拔也。○按挬字之譌。

𢰐：《字彙補》㧹字之譌。詳㧹字註。

𢰑：《字彙補》七容切，音悤。𢰑打也。又昌江切，音窻。打鐘鼓也。◎按摐字之譌。𢰑原字从扌从伇作。

𢰒：《字彙補》慈昔切，音疾。《王延壽·夢賦》𢰒齊亥布。◎按𢱣字之譌。

𢰓：《篇海》奴何切，音那。握𢰓也。◎按挪字之譌。

𢰔：《篇海》同插。

𢰕：《說文》古文遷字。註詳辵部十二畫。《六書精薀》作𢰕。《玉篇》《集韻》省作𢫥。亦作拪。見前六畫。𢰕字中的㢴原字以乙代替弓。

𢰖：《篇海》郞合切，音拉。摧折拗𢰖也。

𢰗：《篇海》同挃。

𢰘：《篇海》騈迷切，音鼙。圓也。○按𢱰字之譌。

𢰙：《篇海》陟里切，致上聲。𢰙和聲。◎按㨖字之譌。

𢰚：《正韻》楚委切。與揣同。《海篇》亦作𢰚。𢰚字原作从扌从乍从而。

𢰛：《集韻》拜，古作𢰛。註詳五畫。

𢰜：《字彙補》泥多切，音娜。木茂盛貌。

揶：《字彙補》與捓同。

㨙：《唐韻》《集韻》𠀤戸佳切，音鞋。挾物也。又扶也。又胡計切，音系。杭越之閒謂換曰㨙。或作𢭁。又《集韻》戸禮切，奚上聲。揭也。

搆：《唐韻》古𠋫切《集韻》居𠋫切，𠀤音遘。搆，擩也。又《集韻》居侯切，音鉤。牽也。

搇：《集韻》丘禁切，欽去聲。按也。

搈：《玉篇》與種切《集韻》尹竦切，𠀤音勇。動搈也。又《唐韻》《集韻》𠀤餘封切，音容。不安也。

𢱟：《玉篇》丑善切《集韻》丑展切，𠀤音蕆。讀若梴上聲。擊也。

搉：《唐韻》苦角切《集韻》《韻會》克角切，𠀤音確。《說文》敲擊也。《前漢·五行志》高后支斷戚夫人手足，搉其眼，以爲人彘。《註》搉，謂敲擊去其精也。又《唐韻》古岳切《集韻》《韻會》《正韻》訖岳切，𠀤音覺。揚搉，都凡也。謂粗略而舉之也。《前漢·敘傳》揚搉古今，監世盈虛。《註》揚，舉也，搉，引也。《莊子·徐無鬼》可不謂有大揚搉乎。《註》發揮商量也。《北史·崔孝芬傳》商搉古今，閒以嘲謔。又與榷通。《唐書·食貨志》搉利借商，進奉獻助。《班固·答賔戲》般輸搉巧於斧斤。《註》搉，猶專也。又《集韻》忽郭切，音霍。手反覆也。與攉同。上从冖，非从山。

㨚：《玉篇》思尹切，音筍。拒也。又息倫切，音荀。擇也。

搊：《唐韻》楚鳩切《集韻》《韻會》初尤切《正韻》楚蒐切，𠀤音篘。《博雅》拘也。《六書故》五指摳㩜也。《廣韻》手搊也。《唐書·禮樂志》五弦如琵琶而小，舊以木撥彈，樂工裴神符初以手彈，後人習爲搊琵琶。《又》西涼伎高麗伎有搊箏。又《唐韻》《集韻》𠀤側九切，篘上聲。持也。或作𢫧。又扇別名。又莊俱切，音。解也。俗作𢬆，非。

㨛：《集韻》失冉切，音閃。疾動貌。《潘岳·射雉賦》㨛降丘以馳敵。《註》言雉雊于高丘，降下向敵也。又去聲。《集韻》《韻會》𠀤舒贍切。與掞同。見掞字註。

𢱠：《玉篇》古文竦字。註詳立部七畫。《集韻》同捒。

㨜：《集韻》《類篇》𠀤渠言切，健平聲。《說文》相援也。又《通雅》《說文》有㨜字，因掀字重其聲，卽㨜也。漢書矯虔吏，卽撟㨜。趙氏曰：吳言以身肩物曰㨜，借相訐告曰㨜。孫愐不收㨜字。而增攇字。又《集韻》丘言切。亦援也。又居言切，音鞬。又丘顏切，音馯。又居閑切，音艱。又丘虔切，音愆。義𠀤同。

搋：《集韻》《韻會》𠀤丑豸切，褫上聲。析也。《增韻》又拽也。或作拸。又通作扡。互見扡拸二字註。又《集韻》演爾切，迤上聲。義同。又余支切，音移。與擨同。見擨字註。又《唐韻》丑佳切《集韻》攄佳切，𠀤與扠同。俗謂以拳觸人曰搋。亦曰撉。互見扠字註。

搌：《唐韻》知演切《集韻》知輦切，𠀤音展。《博雅》搌𢵈，展極也。一曰縛束也。又《唐韻》丑善切。《集韻》丑展切，𠀤音蕆。讀若梴上聲。亦搌𢵈也。又《集韻》陟扇切，展去聲。捲也，拭也。

損：〔古文〕扻《唐韻》《正韻》蘇本切《集韻》《韻會》鎖本切，𠀤孫上聲。《說文》減也。又卦名。《易·損卦》損下益上，其道大行。《疏》下自減損，以奉於上也。又傷也，貶也，失也。

𢱡：《唐韻》蘇果切《集韻》損果切，𠀤音瑣。揣擊也。一曰動也。

㨝：《唐韻》《集韻》𠀤先結切，音屑。挺出物也。一曰揲也。

𢱢：《唐韻》蘇各切《集韻》《韻會》《正韻》昔各切，𠀤音索。摸𢱢也。又《集韻》色窄切，生入聲。擇也。又與索通。取也，求也。《揚子·太𤣥經》三以𢱢數。《註》三三而索之，以成數。

㨞：《唐韻》桑故切《集韻》蘇故切，𠀤音素。暗取物也。

搎：《唐韻》思渾切《集韻》蘇昆切，𠀤音孫。捫搎，猶摸𢱢也。或作𢶛。

㨟：《唐韻》古哀切《集韻》柯開切，𠀤音該。觸也。又《唐韻》戸來切《集韻》何開切，𠀤音孩。義同。

搏：《唐韻》補各切《集韻》《韻會》《正韻》伯各切，𠀤音博。《說文》索持也。《禮·月令》孟秋務博執。一曰至也。《書·益稷》搏拊琴瑟。又拊也，拍也。《史記·李斯傳》彈箏搏髀。又手擊也。《釋名》指廣搏以擊之。《左傳·僖二十八年》晉侯夢與楚子搏。《史記·項羽紀》搏牛之蝱，不可以破蟣蝨。又取也。《史記·李斯傳》鑠金百鎰，盜跖不搏。《註》搏猶攫也，取也。凡鳥翼擊物，必轉足取攫，故人取物亦云搏也。又《唐韻》《集韻》𠀤匹各切，音粕。亦擊也。又《唐韻》《集韻》《韻會》𠀤方遇切，音付。亦擊取也。或作捕。又《集韻》符遇切，音附。捕也。又《集韻》蒲故切《正韻》薄故切，𠀤音步。與捕同。詳捕字註。

㨠：《唐韻》《集韻》𠀤彌殄切，音眄。《博雅》㨠培，封塗也。

𢱣：《集韻》秦昔切，音籍。擊也。

𢱤：《集韻》損動切，𢶰上聲。推也。又《六書故》㩳或作𢱤。𢶰字从蔥作。

𢱥：《篇海》同掃。又《正字通》同𢬶。

𢱦：《集韻》他歷切，音惕。挑也。同擿。又伐𢱦也。《詩·大雅·攘之剔之註》又作𢱦，同。《疏》剔翦之也。

搐：《集韻》敕六切。讀若六畜之畜。牽制也。《前漢·賈誼傳》一二指搐，身慮亡聊。《註》搐，謂動而痛也。

搑：《唐韻》而隴切《集韻》乳勇切，𠀤音宂。《說文》推擣也。又《唐韻》而容切《集韻》如容切，𠀤音茸。義同。一曰收也。又《集韻》濃江切，音膿。讀若搦平聲。義同。《說文》又窒也。又《集韻》匿講切。與擃同。見擃字註。

搒：《唐韻》《集韻》《韻會》《正韻》𠀤北孟切，祊去聲。《說文》掩也。又進舟也。《廣韻》搒人，船人也。與榜同。又補曠切，音謗。義同。《廣韻》掉船一歇也。又《唐韻》薄庚切《集韻》《韻會》《正韻》蒲庚切，𠀤音彭。笞掠也。《前漢·張耳傳》吏搒笞數干。《註》捶擊之也。亦作榜。通作篣。又《集韻》《韻會》𠀤逋旁切，謗平聲。義同。又《集韻》晡橫切，音祊。相牽也。或作㧍。本作𢮔。

㨡：《唐韻》戸骨切《集韻》胡骨切，𠀤音鶻。讀與活近。《說文》手推之也。又《集韻》苦骨切，音窟。義同。又《唐韻》戸昆切《集韻》胡昆切，𠀤音魂。義同。或作捆。又《集韻》戸袞切，音混。《博雅》拑也。又古本切，音袞。義同。

搓：《唐韻》七何切《集韻》《韻會》《正韻》倉何切，𠀤音蹉。搓挪也。《陸游詩》柳細搓難似，花新染未乾。又《五音集韻》此我切，音玼。邪貌。又初皆切，音差。推擊也。本作𢷼。

搔：《唐韻》《集韻》《韻會》《正韻》𠀤蘇曹切，音騷。《說文》刮也。《增韻》手爬也。《詩·邶風》搔首踟躕。《禮·內則》疾痛苛癢，而敬抑搔之。《註》抑按搔摩也。《前漢·枚乗傳》十圍之木，始生如蘖，足可搔而絕。《註》搔，謂抓也。又與騷通。《吳志·陸凱傳》所在搔擾，更爲煩苛。《集韻》或作𢸪。又側絞切，音爪。手足甲也。與蚤同。《儀禮·士虞禮》沐浴櫛搔翦。通作爪。又先到切，音譟。與𢮞同。攫搏也。互見前八畫增字。

搕：《集韻》克盍切，音榼。取也。又擊也。又《唐韻》烏合切，音罨。以手覆也。又《集韻》乙盍切，音盦。義同。

搖：《唐韻》余招切《集韻》《韻會》《正韻》餘招切，𠀤音姚。《說文》動也。《詩·王風》中心搖搖。《疏》心憂無所附著之意。《周禮·冬官考工記·矢人》夾而搖之，以𦕑其豐殺之節也。又《爾雅·釋詁》作也。《前漢·禮樂志》將搖舉，誰與期。《註》言當奮搖高舉，不可與期也。又招搖，星名。《禮·曲禮》招搖在上。《疏》春秋運斗樞云：北斗七星第七搖光，則招搖也。《前漢·司馬相如·大人賦》部署眾神於搖光。《註》張揖曰：搖光，北斗杓頭第一星。◎按禮疏，合二星爲一。與漢書註互異。又扶搖，暴風也。《爾雅·釋天》扶搖謂之猋。《註》風自下而上。又步搖，首飾也。《詩·鄘風》副笄六珈。《疏》步搖，副之遺象。《前漢·江充傳》冠禪纚步搖。《註》冠禪纚，故行步則搖，纚卽今方目紗也。一作①。《周禮·天官·追師註》副以覆首，若今步①。《釋文》①本作搖。又消搖，翱翔貌。與逍遙同。《禮·檀弓》孔子蚤作，負手曳杖，消搖于門。又須搖，猶須臾也。《前漢·禮樂志》神奄留臨須搖。又姓。《前漢·功臣表》海陽齊信侯搖毋餘。又《唐韻》弋照切《集韻》弋笑切，𠀤音曜。亦動也。《𨻰後主·關山月詩》城危接暈高，潤風連影搖。寒光帶岫移，冷色含山峭。䍃从肉，非从爪。亦作㨱。別見後十一畫。①字作下繇。肉作月。

搗：《韻會》覩老切《正韻》都皓切，𠀤同擣。詳擣字註。

搘：《正韻》旨而切，音支。搘捂也。《唐書·南詔傳》初鳳迦異築柘東城，諸葛亮石刻故在，文曰：𥓓卽仆，常以石搘捂。亦作枝。又作支。別从木作榰。

搙：《唐韻》內沃切《集韻》奴沃切，𠀤音傉。讀若農入聲。捻搙也。又《唐韻》女角切《集韻》昵角切，𠀤音蒻。搵也。又《集韻》乃豆切，音耨。拄也。

搚：《集韻》迄業切。同拹。或作㩉。詳拹字註。又《唐韻》盧合切《集韻》《韻會》《正韻》落合切，𠀤與拉同。《公羊傳·莊元年》搚幹而殺之。《註》搚，折聲也。又《唐韻》盧盍切，音臘。義同。又《集韻》虛欠切，險去聲。引從也。

搛：《集韻》離鹽切，音廉。擊鼓也。與𣀃同。又堅嫌切，音兼。夾持也。

𢱧：《唐韻》匹齊切《集韻》《韻會》篇迷切，𠀤音鈚。《說文》反手擊也。又《唐韻》《集韻》《韻會》𠀤蒲結切，音蹩。讀若敝入聲。義同。《嵆康·琴賦》摟𢱧擽捋。《註》手撫拂絃之貌。又《正韻》避列切，音別。義同。又《集韻》頻脂切，音毗。《博雅》轉也。或作批。通作㧙。互詳批字註。俗作𢱧，非。

搜：《集韻》疎鳩切，音蒐。與𢯱同。又先侯切，潄平聲。義𠀤詳𢯱字註。又《集韻》先彫切，音蕭。搜搜，動貌。亦省作叟。又蘇曹切，音騷。又蘇后切，音叟。義𠀤同。又先奏切，音潄。人名。《莊子·讓王篇》王子搜援綏登車。又《集韻》《韻會》𠀤山巧切，音稍。攪搜，亂也。《韓愈詩》炎風日搜攪。《註》搜上聲。

𢱨：《玉篇》蒲摩切，音婆。斂聚也。◎按从紊，非婆音。又音義與㩯同，疑卽㩯字之譌。

搝：《集韻》去久切，音糗。手舉也。

搞：《集韻》《韻會》𠀤丘交切，同敲。橫撾也。或作摮。又《集韻》口到切，音犒。相違也。與靠同。

搟：《集韻》許偃切，與攇同。《前漢·揚雄·長楊賦》麾城搟邑。《註》搟，舉手擬之也。音車幰之幰。又《正字通》搟乃摲之譌。長楊賦古本作摲邑。互見摲字註。一說欣軒聲近。掀俗作搟，與摲別。

搠：《集韻》色角切，音朔。《博雅》塗也。

㨢：《集韻》攀糜切，音披。剖肉也。與㱟同。

搡：《集韻》寫朗切《韻會》蘇朗切，𠀤音顙。搷也。又《集韻》四浪切，桑去聲。摚也。

搢：《唐韻》《集韻》《韻會》《正韻》𠀤卽刃切，音晉。《說文》插也。《禮·玉藻》天子搢珽。又《內則》搢笏。《儀禮·鄉射禮》三耦皆執弓，搢三而挾一个。《史記·封禪書》搢紳者不道。《前漢·郊祀志》作縉紳。又通作晉。《周禮·春官·典瑞王晉大圭註》晉讀爲搢紳之搢。又振也。《吳語》挺鈹搢鐸。又《韻會》《正韻》𠀤作甸切，音薦。亦插也。又通作薦。《史記·封禪書註》鄭衆註周禮云：搢讀曰薦，則薦亦是進。謂進而置於紳帶之閒，故史記亦多作薦。又《集韻》子賤切，音箭。義同。又牋西切，音齏。義同。本作𢸰。

搣：《唐韻》亡列切《集韻》莫列切《正韻》彌列切，𠀤音滅。《說文》批也。《廣韻》手拔也。又摩也，捽也。又翾劣切，音烕。《急就篇》沐浴揃搣寡合同。《師古註》揃搣，謂鬄拔眉髮也，蓋去其不齊整者。

𢱩：《集韻》所六切。同㩋。見㩋字註。

搤：《唐韻》於革切《集韻》《韻會》《正韻》乙革切，𠀤音厄。《說文》捉也。《廣韻》持也。《史記·劉敬傳》搤天下之肮，而拊其背。《揚雄·長楊賦》搤熊羆。《註》搤，捉持之也。又握也。《史記·周本紀》養由基釋弓搤劒曰：客安能敎我射乎。又《封禪書》莫不搤捥。《註》滿手曰搤。與搹㧖扼𠀤通。又《集韻》壹結切，音噎。亦持也。又壹計切，音翳。拉也。又《集韻》《正韻》烏懈切《韻會》幺解切，𠀤音隘。㧖也。

搥：《唐韻》《集韻》《韻會》《正韻》𠀤都回切，音堆。《廣韻》擿也。《增韻》擲也。《揚子·法言》搥提仁義。或作𢮒。又《正韻》直追切，音椎。擊也。《唐書·禮樂志》日未明，四刻搥一鼓，爲一嚴。二刻搥二鼓，爲再嚴。一刻搥三鼓，爲三嚴。《韓愈詩》作樂鼓還搥。別作槌。又與捶通。

𢱪：橋字譌省。

搦：《唐韻》尼革切《集韻》《韻會》昵格切，𠀤音蹃。《說文》按也。《廣韻》捉搦也。《錢俶小詞》金鳳欲飛遭掣搦。又《正韻》女力切，音匿。義同。又《唐韻》女角切《集韻》《韻會》昵角切，𠀤音蒻。義同。《史記·扁鵲傳》搦髓腦。《班固·答賓戲》搦朽摩鈍鉛刀，皆能一斷。《舊唐書·代宗紀》禁鈿作珠翠等，委所司切加捉搦。《集韻》或作𢾲。

㨣：《集韻》委勇切。與擁同。

搧：《集韻》尸連切，音羶。批也。又式戰切，音扇。義同。《六書故》挻俗作扇。

搨：《唐韻》都盍切《集韻》德盍切，𠀤讀與荅近。手打也。或作㩉。又《集韻》託合切，音塔。冒也，摹也，與㧺同。或作搭。又《韻會》託盍切，音榻。義同。今用紙墨磨摸古𥓓帖曰搨。有宋搨舊搨。《唐書·百官志》弘文館，挍書郞二人，有搨書手筆匠三人。又《唐書·食貨志》茶商所過諸道，置邸以收稅，謂之搨地錢。

搩：《唐韻》渠列切《集韻》《韻會》巨列切，𠀤音傑。與揭同。見揭字註。又《集韻》陟格切，音磔。手度物也。或作𢫰。互見𢫰字註。

搪：《唐韻》《集韻》𠀤徒郞切，音唐。《揚子·方言》張也。又搪突也。與傏通。亦通作唐。又《集韻》他郞切，音湯。義同。

搫：《唐韻》薄官切《集韻》《韻會》蒲官切，𠀤音盤。《說文》搫擭不正也。又《廣雅》除也。又《唐韻》薄波切《集韻》蒲波切，𠀤音婆。亦除也。《潘岳·射雉賦》搫場拄翳。《註》搫者，開除之名。射者，除地爲場。拄翳於草也。《六臣文選》作㨇。又披散也。一曰斂聚也。《集韻》或作㩯。

搬：搫字重文。又《字彙》今俗音般。作搬移，搬演字。

搭：《唐韻》都合切《集韻》《韻會》德合切，𠀤音答。擊也。又附也，挂也。《白易居詩》熏籠亂搭舊衣裳。《韓偓詩》夜深斜搭秋千索。又《唐韻》吐盍切《韻會》託盍切，𠀤音榻。摸搭也。《梅堯臣詩》韓幹馬本摸搭時，神駿都失存毫釐。又《集韻》託合切，音塔。冒也。一曰摹也。與㧺搨同。亦作撘。

搮：《唐韻》《集韻》《韻會》𠀤力質切，音栗。以手理物也。

搯：《唐韻》土刀切《集韻》他刀切，𠀤音叨。《說文》捾也。一曰抒也。《韓愈·孟郊墓誌》鉤章棘句，搯擢胃腎。又叩也。《魯語》無搯膺。《馬融·長笛賦》搯膺擗摽。又《說文》搯者，拔兵刀以習擊刺。詩曰左旋右搯。◎按今詩作抽。《集韻》或作掏。从舀，與掐別。

搰：《唐韻》戸骨切《集韻》《韻會》胡骨切，𠀤音鶻。讀與活近。《說文》掘也。《呂覽》水之性淸，土者搰之。《註》濁也，亂也。又《集韻》《韻會》𠀤苦骨切，音窟。義同。《吳語》狐埋之而狐搰之，是以無成功。《註》發也。又用力貌。《莊子·天地篇》搰搰然用力甚多，而見功寡。又《正韻》古忽切，音骨。義同。俗作搰，非。

𢱫：《韻會》古雙切。與扛通。見扛字註。《晉書·輿服志》大駕鹵簿有𢱫鼓。《註》舉也。別作掆。

㨤：《集韻》枯懷切，與擓同。

𢱬：《唐韻》《集韻》𠀤居六切，音菊。《說文》撮也。或作𥵱。通作掬。

搱：《集韻》直利切，音稚。摴蒱采名。通作雉。《正字通》按五木經，王采有四。一曰雉，俗譌爲穉搱。又穉之譌。

搲：《集韻》烏瓜切，音蛙。手捉物也。又《類篇》烏瓦切。吳俗謂手爬物曰搲。又《集韻》烏化切。吳人謂牽挽曰搲。或作攨。

搳：《唐韻》胡秸切《集韻》下瞎切，𠀤音轄。《說文》擖也。或作捾。又《集韻》丘瞎切，音楬。《博雅》搔也。

㨥：《唐韻》奴荅切《集韻》《韻會》諾荅切，𠀤音納。打㨥也。或作抐。

搴：《集韻》《韻會》𠀤丘虔切，音愆。取也。一曰縮也，拔也。與攓同。《史記·河渠書》搴長茭兮沈美玉。《前漢·季布傳贊》身履軍搴旗者數矣。《註》謂勝敵拔取旗也。《楚辭·九歌》搴芙蓉兮木末。又姓。漢將搴揚。又《正韻》苦堅切，音牽。義同。又《唐韻》《正韻》九輦切《集韻》《韻會》九件切，𠀤音蹇。同㩃。亦拔取也。俗作𢷘。又草名。《爾雅·釋草》搴柜朐。又《集韻》已仙切，音鸇。引取也。互見㩃攓二字註。

搵：《唐韻》《集韻》𠀤烏困切，溫去聲。《說文》沒也。《六書故》指按也。《司馬相如·子虛賦註》焠亦搵染之義。又烏沒切，音膃。手撩物貌。又搵抐也。互見抐字註。又《唐韻》於粉切《集韻》委殞切，𠀤音惲。《博雅》拄也。又《集韻》於云切，音氳。亦沒也。

𢱭：𢳎字譌省。

𢱮：《集韻》覓畢切，音蜜。拭也。

𢱯：俗擥字。

㨦：《集韻》筍勇切，㩳字省文。見㩳字註。

㨧：《玉篇》蒲本切，盆上聲。車弓也。〇按集韻，部本切，作軬。註：車篷也。與此音義同。無㨧字。

搶：《唐韻》《正韻》七兩切《集韻》《韻會》此兩切，𠀤鏘上聲。突也。又爭取也。今律法有白晝搶奪。或作摤。又《唐韻》七羊切《集韻》《韻會》《正韻》千羊切，𠀤音鏘。拒也。亦突也。《戰國策》布衣之怒，亦以頭搶地耳。《前漢·揚雄·校獵賦》角搶題注。《註》搶，猶刺也。眾獸以角搶地。又集也，飛掠也。《莊子·逍遙遊》決起而飛，搶榆枋。又《唐韻》初兩切《集韻》《韻會》《正韻》楚兩切，𠀤倉上聲。亦突也。又著也。又《集韻》鋤庚切，音傖。搶攘，亂貌。《前漢·賈誼傳》國制搶攘。又千剛切，音倉。搶搪，鋸也。又《韻會》楚耕切，音鎗。欃槍，或作攙搶。彗星也。《司馬相如·大人賦》㩜攙搶以爲旌。又《字彙補》此亮切，鏘去聲。吳楚謂帆上風曰搶，今舟人曰掉搶。《庾闡·揚都賦》艇子搶風，榜人逸浪。

搷：《唐韻》徒年切《集韻》《韻會》亭年切，𠀤音田。擊也。《楚辭·招魂》竽瑟狂會，搷鳴鼓些。《註》急擊如投擲之勢。又引也。又《揚子·方言》揚也。《郭璞註》播揚之也。又《集韻》癡鄰切。與伸同。亦作抻。

搸：《唐韻》側詵切《集韻》緇詵切，𠀤音臻。聚也。又琴瑟聲也。又《集韻》資辛切，音津。義同。

搹：《唐韻》於革切《集韻》乙革切，𠀤音厄。《說文》把也。或作㧖。又作扼。又《唐韻》古核切《集韻》《韻會》各核切，𠀤音隔。義同。《儀禮·喪服》苴絰大搹。《註》盈手曰搹。搹，㧖也。中人之㧖圍九寸。

携：俗攜字。

𢱰：《正字通》拚本字。《集韻》亦作𡏙。

𢱱：《正字通》揎本字。

𢱲：《正字通》音余。俗舁字。

𢱳：《古文奇字》古揮字。从𠣦聲。𠣦與暉同。燭燄也。𢱳，以手修燭也。

搻：《篇海》同搦。又《字學三正》音諾。正也，持也。《正字通》𢱱字註：六書無搻。

𢱴：同擖。弋涉切。《管子·弟子職》執箕膺𢱴，厥中有帚。

𢱵：《六書本義》古文奉字。註詳大部五畫。

㨨：《集韻》丑鳩切《刊謬正俗》抽字。籀文从此。○按卽㩅字俗體。

𢱶：《集韻》與抋同。詳四畫抋字註。

𢱷：《集韻》子鴆切，音浸。深掘也。

㨩：《篇海》音義同捷。〇按榳字之譌。

𢱸：《篇海》直追切，音鎚。打也。◎按搥字之譌。

𢱹：《篇海》同拋。◎按以𢱹爲拋，六書皆無取。

𢱺：《篇海》音蕝。斷絕也。◎按㿱字之譌。又與𢯳義混。

搼：《篇海》同拳。

𢱻：《篇海》音義同搜。○按搜字之譌。

𢱼：《篇海》同揖。

𢱽：《篇海》於元切，音冤。屈也。

𢱾：《海篇》而宣切，音堧。去急也。◎按㨎字之譌。

𢱿：《字學元元》古扶字。註見四畫。

摋：《唐韻》桑割切《集韻》《韻會》桑葛切，𠀤音薩。側手擊也。《公羊傳·莊十二年》宋萬臂摋仇牧。《註》側手曰摋。一曰抹摋也。《韓愈孟郊墓誌》惟其大翫於辭，而與世抹摋。《註》掃滅也。古通用末殺。又揮散也。又《集韻》山戛切，音煞。亦擊也。又私列切，音薛。義同。又師駭切，撒上聲。擺摋，抖擻也。又《字彙補》先結切，音屑。◎按考工記輪人，牙得，則無槷而固。註云：槷，榝也，蜀人言榝曰槷。釋文，素結反，从木，非从手。

𢲳：《篇海》與撚同。《正字通》从赦，非撚音。六書故云：𢴻，山戛切，撒擲也。古卽用㪔字。𣏟譌从赤，非。見撒字註。

𢲴：《集韻》紆胃切，音畏。以手布物也。

摌：《唐韻》《集韻》𠀤所𥳑切，音產。以手㧡物也。一曰捍摌，手精擇物也。又《集韻》所恨切。揮也。

摍：《唐韻》《集韻》𠀤所六切，音縮。《說文》蹴引他。又《廣韻》抽也。《詩·小雅·成是南箕傳》放乎旦而蒸盡，縮屋而繼之。《釋文》縮又作𢴀。《疏》然薪薪盡，乃抽取屋草，以繼之也。本作𢴀。亦作𢳔。

摎：《唐韻》居求切《集韻》《韻會》居尤切，𠀤音鳩。《說文》縛殺也。《玉篇》絞也。《儀禮·喪服》殤之絰不摎垂。《註》不絞其帶之垂者。又求也。《張衡·思𤣥賦》摎天道其焉如。又《唐韻》《集韻》𠀤力求切，音留。束也，捋也。或作𢷶。又姓。魏河內太守摎尚。又《集韻》居虬切，音樛。義同。或作㧃。又《唐韻》古肴切《集韻》居肴切，𠀤音交。亦束也，繞也。《前漢·五行志》元帝永光二年，天雨草，而葉相摎結，大如彈丸。又《集韻》力交切，音寥。物相交也。又離昭切，音繚。撙也。又古巧切，音絞。搜索也。又女巧切，鐃上聲。擾也。與撓同。《揚子·太𤣥經》死生相摎，萬物乃纏。《註》死生相摎擾，故萬物亦纏綿而成就也。本从翏，省作摎。

摏：《唐韻》《集韻》《韻會》《正韻》𠀤書容切，音舂。衝也，撞也，擣也。《左傳·文十一年》獲長狄僑如，富父終甥摏其喉以戈。亦作舂。

摐：《唐韻》楚江切《集韻》《韻會》初江切，𠀤音窗。《博雅》撞也。《司馬相如·子虛賦》摐金鼓吹鳴籟。《韓愈·贈張籍詩》扶几導之言，曲節初摐摐。又撩也。《揚子·太𤣥經》喬木維摐，飛鳥過之或降。《註》上撩之木，鳥所不集。又《唐韻》《集韻》𠀤七恭切，音樅。義同。

𢲵：《唐韻》《集韻》𠀤在到切，曹去聲。手攬也。

㨭：《集韻》後五切，音戸。㧊㨭，不順理也。又《正字通》呼誤切，音護。敷施也。與濩通。《路史》體用相權，彌綸布㨭。

㨮：《集韻》當侯切，音兜。批也。又《字彙》㨮，㩜也。

𢲶：《集韻》七夜切，且去聲。衺捂也。

摑：《唐韻》《集韻》《韻會》𠀤古獲切，音幗。批也，打也。亦作𢼛。或作𢮎。又掌耳也。與𢹖同。又《正韻》古伯切，音虢。義同。

㨯：《玉篇》古莫切《集韻》光霍切，𠀤音郭。同擴。又《集韻》闊霍切，音廓。亦與擴同。詳擴字註。

㨰：《集韻》古困切，袞去聲。轉也。

摒：《唐韻》《集韻》𠀤𤰞正切，音倂。《博雅》除也。或作拼。又《正韻》陂病切，音柄。義同。

摓：《集韻》符容切，音逢。與縫同。以鍼紩衣也。又與逢通。《莊子·盜跖篇》摓衣淺帶。《註》逢掖大衣也。又與捀通。奉也。《史記·龜箂傳》摓策定數，灼龜觀兆。《註》摓謂兩手執著，分而扐之。又《集韻》符風切《正韻》符中切，𠀤音馮。亦與縫同。

摔：《五音類聚》山律切《字彙》朔律切，𠀤音率。棄於地也。《正字通》俗字。○按《集韻》諸書不載。

摕：《唐韻》都計切《集韻》丁計切，𠀤音帝。《說文》撮取也。或作𢰂。又《唐韻》特計切《集韻》大計切，𠀤音第。又《集韻》當蓋切，音帶。義𠀤同。又《唐韻》《集韻》《韻會》𠀤徒結切，音迭。捎取也。《張衡·西京賦》超殊榛摕飛鼯。又《集韻》陀沒切，音突。擊也。又《集韻》拓，古作摕。註見五畫。

摖：《唐韻》《集韻》𠀤七計切，音砌。挑取也。又《集韻》初戛切，音察。推也。

摗：《唐韻》速侯切《集韻》《正韻》先侯切，𠀤漱平聲。《字林》摟摗，取也。或作捒。又《集韻》損動切，檧上聲。搖馬銜走也。同駷。

𢲷：《集韻》於敎切，坳去聲。很戾也。與㑃同。

摘：《唐韻》《集韻》《韻會》《正韻》𠀤他歷切，音剔。《說文》拓果樹實也。一曰指近之也。《傅毅·舞賦》摘齊行列。《註》指摘行列。使整齊也。又《廣韻》發也，動也。《元稹詩》共邀連榻坐，兼去摘船行。《自註》音剔。又《唐韻》竹厄切《集韻》《韻會》陟革切，𠀤音謫。手取也。《唐書·建寧王倓傳》天后次子賢作歌曰：種瓜黃臺下，瓜熟子離離。一摘使瓜好，再摘令瓜稀。三摘尚云可，四摘抱蔓歸。或作擿。

㨱：《海篇》餘招切，同搖。《前漢·天文志》杓端有兩星，一內爲矛，招㨱。《註》梗河三星天矛鋒，招㨱一星耳。

摙：《唐韻》《集韻》《韻會》《正韻》𠀤力展切，音輦。負擔也，擔運物也。《南史·何遠傳》爲武昌太守，以錢買井水，不受錢者，摙水還之。《埤雅》果臝摙泥作房，如倂竹管。又《正韻》通作輦。又《唐韻》《集韻》𠀤連彥切，聯去聲。按也。

㨲：同㩍。測革切。《班固·北征頌》握輔㨲。《註》言國之所倚，如扶㨲之有依。

摚：《集韻》徒郞切，音唐。《博雅》距也。又除庚切，音棖。義同。或作䟫。又作蹚。

摛：《唐韻》丑知切《集韻》《韻會》《正韻》抽知切，𠀤音螭。《說文》舒也。《增韻》布也，掞也。又發也。《班固·答賔戲》摛藻如春華。又《集韻》《韻會》𠀤鄰知切，音離。張也。與攡同。互見攡字註。本作摛今作摛。附十一畫，誤。摛字从𡴥作。

𢲸：《唐韻》郞古切《集韻》籠五切，𠀤音魯。《博雅》强也。一曰動搖也。

𢲹：俗笞字。見前抬字註。

𢲺：《集韻》諾叶切。同㩶。亦作𢰀。見㩶字註。

摜：《唐韻》《集韻》《韻會》《正韻》𠀤古患切。與慣同。《說文》習也。引春秋傳曰：摜凟鬼神。或作貫。又作串。又《廣韻》摜，帶也。《字彙補》摜爲慣本字。今摜習之摜作慣，而摜但爲摜帶矣。

㨳：《玉篇》《集韻》𠀤俱爲切，音嬀。戴也。又《集韻》居義切，音寄。義同。又《集韻》《韻會》𠀤居宜切，音羈。以箸取物也。與敧同。又《集韻》舉綺切，音剞。閣藏食物也。與庋同。或作庪。〇按集韻，或从木作槣。

摝：《唐韻》《集韻》《韻會》《正韻》𠀤盧谷切，音祿。振也。《周禮·夏官·大司馬》三鼓摝鐸。《註》掩上振之爲摝，止行息氣也。或作𢮑。又《集韻》盧貢切，音弄。搖也。《周禮·摝鐸註》鄭司農云：摝讀如弄。又《六書故》摝爲撈鹵之義。亦音鹵。別作擄。

摞：《唐韻》落戈切《集韻》盧戈切，𠀤音螺。理也。《後漢·輿服志》古者有冠無幘，秦爲絳袙，其後稍稍作顏題。漢興續其顏，却摞之，施巾連題，却覆之。又《唐韻》魯過切《集韻》盧臥切，𠀤螺去聲。義同。或作挼。又《韻會》《正韻》𠀤郞佐切，羅去聲。義同。

摟：《唐韻》洛侯切《集韻》《韻會》郞侯切《正韻》盧侯切，𠀤音樓。《說文》曳聚也。爾雅摟聚也。註猶今言拘摟聚也。又牽也。《孟子》踰東家牆而摟其處子。又五霸者摟諸侯以伐諸侯者也。又《唐韻》力朱切《集韻》龍朱切，𠀤音蔞。亦曳也。一曰挽使申也。通作婁。考證：〔《說文》曳聚也。又牽也。㩜取也。《孟子》五伯者，摟諸侯以伐諸侯者也。又《揚子·方言》袌持謂之摟。《孟子》踰東家牆而摟其處子。〕謹按袌持謂之摟。揚子方言無此語。又孟子兩摟字趙註俱訓爲牽。謹將又牽也至摟其處子改爲：爾雅摟聚也。註猶今言拘摟聚也。又牽也。孟子踰東家牆而摟其處子。又五霸者摟諸侯以伐諸侯者也。

摠：《唐韻》《正韻》作孔切《集韻》《韻會》祖動切，𠀤與總同。本作𢭇。《玉篇》將領也，合也。《廣韻》聚束也，皆也，衆也。又《六書故》兼持也。《禮·樂記》冕而摠千。又結也。《屈原·離騷》摠余轡乎扶桑。或作揔。互見揔字註。俗作捴摠，非。摠字从囙作。

摡：《唐韻》古代切《集韻》《韻會》居代切，𠀤音槩。《說文》滌也。《詩·檜風·漑之釜鬵箋註》漑，本又作摡。古愛反。《周禮·天官·世婦》帥女官，而濯摡爲齍盛。《註》摡，拭也。《儀禮·少牢饋食禮》雍人摡鼎匕俎于雍爨，廩人摡甑甗匕與敦于廩爨。通作漑。又《唐韻》《集韻》《韻會》𠀤許旣切，音餼。《博雅》取也。一曰拭也。或作𢪑。

𢲻：《篇海》子括切。同撮。

㨴：《玉篇》居偃切《集韻》《韻會》紀偃切，𠀤音謇。與建瓴之建同。覆也，屋上㨴也。

摢：《集韻》胡故切，音護。擁障也。又抽居切。與摴同。

摣：《集韻》莊加切，音渣。又取也。與𠭯同。《張衡·西京賦》摣狒猥。《註》摶撮貌。又女加切，音呶。義同。又莊蛙切。擊也。◎按方言註，摣以加反，音與抯別。互見抯字註。

㨵：《唐韻》卽淺切。俗揃字。見揃字註。

摤：《唐韻》七兩切《集韻》《韻會》此兩切，𠀤同搶。詳搶字註。又《集韻》楚兩切，倉上聲。磨滌也。或作磢。从石，指其物，从手，指其事。別見石部磢字註。

𢲼：《唐韻》《集韻》𠀤徒結切，音迭。擿也。或作挃。又《集韻》丁結切。讀與的近。義同。

㨶：《集韻》覩老切，俗擣字。

㨷：《唐韻》《集韻》《韻會》𠀤居焮切，音靳。《說文》拭也。又《集韻》居覲切，巾去聲。義同。或作挋。互見挋字註。又《唐韻》巨巾切《集韻》渠巾切，𠀤覲平聲。又《集韻》几隱切，音謹。義𠀤同。又舉欣切，音斤。義同。又婧也。本作𢴁。

摥：《唐韻》《集韻》《正韻》𠀤他浪切，湯去聲。排摥也。

摦：《唐韻》《集韻》《韻會》𠀤胡化切，華去聲。《說文》橫大也。《廣韻》寬也。《左傳·昭二十一年》小者不窕，大者不摦，則和於物，今鍾摦矣。《註》窕細而不滿，摦橫而不入也。或作𢶎。又《集韻》胡瓜切，音華。義同。考證：〔《左傳·昭二十一年》小者不窕，大者不摦，則加於物，今鍾摦矣。〕謹照原文加於物改和於物。

摧：《唐韻》《集韻》𠀤昨回切，音漼。讀若罪平聲。《說文》擠也。一曰挏也。一曰折也。又《集韻》《韻會》《正韻》𠀤徂回切，音嗺。義同。又沮也。《詩·邶風》室人交徧摧我。《箋》摧者，刺譏之言。又《增韻》挫也，抑也。《史記·季布傳》能摧剛爲柔。又《爾雅·釋詁》摧詹，至也。《揚子·方言》摧詹，楚語。《詩·大雅》先祖于摧。《傳》至也。《疏》先祖之神，於何所至。又滅也。《詩·大雅·朱傳》先祖之祀，將自此而滅也。又《集韻》遵綏切，醉平聲。退也。《易·晉卦》晉如摧如。鄭康成讀。又催內切，音啐。減也。又《集韻》《正韻》𠀤寸臥切，音剉。與莝同。斬芻也。《詩·小雅》乘馬在廐，摧之秣之。《箋》摧，今莝字也。

摨：《集韻》尼皆切，妳平聲。《博雅》揩摨，摩也。

𢲽：俗搋字。

𢲾：《海篇》必計切，音閉。批也。

𢲿：《集韻》張六切，音竹。以手築物也。

摩：〔古文〕𢳀《唐韻》莫婆切《集韻》《韻會》《正韻》眉波切，𠀤音磨。《說文》研也。《廣韻》迫也。《增韻》揩也。《易·繫辭》剛柔相摩。《註》相切摩也。《禮·學記》相觀而善之謂摩。《註》相切磋也。又《樂記》陰陽相摩。《註》猶迫也。《戰國策》於是乃摩燕烏集闕，見說趙王於華屋之下。《註》摩言切近過之。又揣摩也。《鬼谷子》摩之符也內，內符者，揣之主也。抱薪趨火，燥者先然。平地注水，濕者先濡。又《揚子·方言》滅也。𨻰之東鄙曰摩。《史記·平準書》姦或盜摩錢裏取鎔。又消摩。《曹毗杜蘭香傳》消摩自可愈疾，香以藥爲消摩。又《唐韻》《集韻》𠀤莫臥切，磨去聲。按摩也。《孟子·爲長者折枝註》折枝案摩，折手節解罷枝也。又《集韻》忙皮切，音糜。漢有施摩神，荆巫所祠。或作攠。又古與靡磨𠀤通。考證：〔又揣摩也。《管子·輕重篇》摩之符也內，內符者，揣之主也。《鬼谷子·摩篇》抱薪趨火，燥者先然。〕謹按摩之符也內三句出鬼谷子不出管子。謹將管子以下三十字改爲鬼谷子摩之符也內，內符者，揣之主也。抱薪趨火，燥者先然。平地注水，濕者先濡。

𢳀：見上。《古文奇字》摩，古作𢳀。治麻者漚之熟，析之細，故用爲摩挲字。又《篇海》與攠同。

摪：《集韻》資良切。同𢪇。通作將。見𢪇字註。又七亮切，鏘去聲。刺也。

𢳁：《唐韻》蒲罪切《集韻》部浼切，𠀤裴上聲。手起物令虛也。《篇海》譌作𢳁。

㨸：《集韻》莫八切，音䀣。打也。

㨹：《唐韻》子芮切《集韻》祖芮切，𠀤音蕝。同㩨。裂也。又《集韻》于劌切，音衞。義同。又《唐韻》相絕切《集韻》蘇絕切，𠀤音雪。掃滅也。

𢳂：《集韻》匹蔑切，音瞥。牽也。

𢳃：《集韻》於靳切。同𢷍。見𢷍字註。

𢳄：《唐韻》辭戀切《集韻》隨戀切，𠀤音鏇。手挑物也。又《玉篇》長引也。又《集韻》旬宣切，音旋。亦引也。

摫：《唐韻》居隋切《集韻》《韻會》均窺切《正韻》居爲切，𠀤音規。《揚子·方言》䤨摫，裁也。梁益之閒，裁木爲器曰䤨，裂帛爲衣曰摫。《左思·蜀都賦》䤨摫兼呈。

摬：《唐韻》一敬切《集韻》於慶切，𠀤音映。《說文》中擊也。又《唐韻》於丙切《集韻》於境切，𠀤音影。《博雅》擊也。又《集韻》倚兩切，音怏。又巨兩切，强上聲。義𠀤同。

摭：《唐韻》《集韻》《韻會》《正韻》𠀤之石切。拓字重文。《說文》拓或从庶。《揚子·方言》取也，𨻰宋之閒曰摭。《禮·禮器》有順而摭也。《疏》猶拾取也。《儀禮·有司徹》乃摭于魚腊俎。《註》今文摭爲揲。《前漢·司馬遷傳贊》至於采經摭傳，分散數家之事，甚多疏略。又施隻切，音釋。亦與拓同。𠀤見拓字註。又職略切，音灼。義同。本作摭。

𢳅：《集韻》尺制切。同掣。見掣字註。

摮：《唐韻》五勞切《集韻》《韻會》《正韻》牛刀切，𠀤音敖。擊也。《公羊傳·宣六年》膳宰熊蹯不孰，公怒，以斗摮而殺之。又《集韻》《韻會》𠀤丘交切。與敲同。橫撾也。或作搞。又《集韻》牛交切，音䃝。亦擊也。與𢿲同。考證：〔《公羊傳·宣二年》膳宰熊蹯不孰。〕謹照原文二年改六年。

𢳆：《集韻》魚到切，音傲。動也。

𢳇：《集韻》仕角切，音浞。刺也。與捔同。又𢳈字變體。

𢳈：《集韻》昨本切，音族。斂也。亦作𢳇。

𢳉：《集韻》恭于切。同拘。見拘字註。

㨺：《集韻》彌殄切，眠上聲。飾也。

摯：《唐韻》《集韻》《韻會》𠀤脂利切，音至。《說文》握持也。一曰至也。《爾雅·釋詁》臻也。《註》摯，執也，所以表至也。《書·西伯戡黎》大命不摯。《註》言受大命者，何不至也。《詩·周南·關雎傳》雎鳩摯而有別。《箋》摯之言至也，謂情意至然而有別。又執物以爲相見之禮也。與贄質通。《禮·曲禮》凡摯，天子鬯，諸侯圭，卿羔，大夫鴈，士雉，庶人之摯匹。《周禮·春官·大宗伯》以禽作六摯。《註》所執以自致也。又進也。《戰國策》近習之人，其摯諂也固矣。又極也。《周禮·冬官考工記函人》凡甲鍛不摯，則不堅。《註》摯之言致。《疏》謂熟之至極。《前漢·韓安國傳贊》臨其摯而顛墜。又傷折也。《禮·月令》孟春行冬令，則水潦爲敗，雪霜大摯。又與鷙通。《禮·曲禮》前有摯獸，則載貔貅。《疏》摯獸，虎狼之屬。又《儒行》鷙蟲攫搏。《疏》蟲是鳥獸通名，但獸摯從執下手，鳥鷙從執下鳥。又國名。《詩·大雅》摯仲氏任。《周語》昔摯疇之國也，由大任。《註》摯疇二國，任姓，奚仲仲虺之後，太任之家也。又人名。《蔡邕·釋誨》伊摯有負鼎之衒。《註》摯，伊尹名也。又《正韻》支義切，音寘。義同。又《集韻》《韻會》𠀤陟利切，音致。《廣雅》解也。又與輊通。低也。《周禮·冬官考工記·輈人》大車之轅摯，其登又難。《註》摯，輖也。《又》大車平地旣節軒摯之任。或作𨎌𦥎。又作輖。又職日切，音質。姓也。《前漢·貨殖傳》京師富人，茂陵摯綱。《後漢·馬融傳》京兆摯恂。《晉書·摯虞傳》京兆，長安人。从執持之執，本作𢴷。

摰：《集韻》《韻會》𠀤倪結切，音齧。危不安也。與隉臲同。又《集韻》《正韻》𠀤魚列切，音孽。義同。《周禮·冬官考工記·輪人》轂小而長則柞，大而短則摰。《註》摰讀爲槷。謂輻危摰也。又《集韻》尺制切，同掣。見掣字註。《六書正譌》曳挽也。从手埶聲。埶古蓺字。借爲尺列切，危也。本作𢴸。與摯別。

𢳊：摰字變體。又《正韻》倪制切，音詣。木相磨也。《正字通》按《說文》𢳊，木相磨也，魚祭切。又集韻闑或作槷，是木枝相磨之𢳊，借爲門闑字，分蓺孽二音，非从手也。𢳊不宜與槸槷混。

摱：《集韻》模元切，音樠。引也。又莫晏切，音慢。擊也。

㨻：《唐韻》昨甘切《集韻》財甘切，𠀤音慙。《說文》暫也。又《集韻》《韻會》《正韻》𠀤所斬切，毿上聲。《博雅》次也。一曰截取也。又《集韻》在敢切，音槧。擊也。又俎紺切。舉也。又《唐韻》《集韻》𠀤山檻切。亦取也。又《集韻》疾染切，音漸。又士減切，讒上聲。義𠀤同。一說摲字變體。

摲：《韻會》《正韻》𠀤所鑒切，音釤。芟也。《禮·禮器》君子之於禮也，有摲而播也。《註》摲之言芟也，謂芟殺有所與也。《揚雄·長楊賦》麾城搟邑。一作摲邑。又《集韻》《韻會》𠀤所斬切，毿上聲。又師咸切，音毿。讀與衫近。義𠀤同。又《唐韻》楚鑒切《集韻》叉鑑切，𠀤音懺。義同。又投也。又《集韻》仕懺切，鑱去聲。投版偃水曰摲。又疾染切，音漸。除也。又士減切，讒上聲。義同。《集韻》《韻會》亦作㨻。

摳：《唐韻》口侯切《集韻》《韻會》墟侯切《正韻》驅侯切，𠀤音彄。《說文》繑也。一曰摳衣升堂。《廣韻》挈衣也。《禮·曲禮》摳衣趨隅。《註》摳，提也。又探也。《列子·黃帝篇》以瓦摳者巧，以鉤摳者憚，以黃金摳者惛。《註》以手藏物，探而取之。又《揚子·方言》摳，揄旋也。秦晉樹稼早成熟謂之旋，燕齊之閒謂之摳揄。《集韻》或作挎。又《唐韻》豈俱切《集韻》《韻會》𧇾于切，𠀤音區。亦褰裳也。又《集韻》於口切。與毆同。捶擊物也。

摴：《唐韻》丑居切《集韻》《韻會》《正韻》抽居切，𠀤音樗。《說文》舒也。又摴蒱，戲也。別見艸部蒱字註。《集韻》或作摢。又《集韻》超之切，音癡。摴里，地名。◎按史記，樗里子从木，非从手。別見木部。

摵：《說文》沙劃切。捎也。《廣韻》作𢷾。一曰拂著也。又《廣韻》山責切《集韻》色責切《正韻》色窄切，𠀤音栜。隕落，貌。《六書故》摵摵，借以狀落葉之聲，解爲隕落，誤。《杜甫詩》蕭摵寒籜聚。《白居易·琵琶行》楓葉荻花秋摵摵。《韓愈詩》摵摵疎更隕。《正字通》蕭摵卽蕭瑟。古借用瑟字。瑟瑟卽摵摵也。《韻會》从木作槭。謂增韻从手誤，非。又《唐韻》《集韻》𠀤所六切，音縮。《揚子·方言》到也。又《唐韻》《集韻》《正韻》𠀤子六切，音蹙。又《集韻》就六切，音蹴。義𠀤同。又《集韻》綿批切，音迷。同𡠽。批也。又《唐韻》七則切。揩齒也。

𢳋：《唐韻》幷弭切《集韻》補弭切，𠀤音俾。扶持也。

摶：《唐韻》度官切《集韻》《韻會》《正韻》徒官切，𠀤音團。《說文》圜也。《周禮·冬官考工記·輪人》侔以行山，則是摶以行石也。《註》侔，上下等也，摶，圜厚也。又《矢人》凡相笴，欲生而摶。又以手圜之也。掜聚也。《禮·曲禮》毋摶飯。《疏》取飯作摶，則易得多。《儀禮·特牲饋食禮》佐食摶黍授祝。又拍也。《周禮·冬官考工記》摶埴之工二。《註》摶之言拍也。埴，黏土也。《疏》以手拍黏土以爲培也。又專也。《前漢·天文志》凡望雲氣，騎氣𤰞而布，卒氣摶。又摶黍，黃鳥名。《詩·周南·黃鳥于飛疏》幽州人謂之黃鶯，齊人謂之摶黍。又省作𢮛。亦作㩛。又《集韻》朱遄切，音專。擅也。一曰幷合制領也。《史記·田齊世家》摶三國之兵。《註》握領也。又與專通。《左傳·昭二十年》若琴瑟之摶，一誰能聽之。又《唐韻》持兗切《集韻》《韻會》《正韻》柱兗切，𠀤音篆。束也。《周禮·地官·羽人》十羽爲審，百羽爲摶。又與縳同。卷也。《周禮·冬官考工記·鮑人》卷而摶之，欲其無迆也。《註》摶讀爲縳，謂卷縳韋革也。《釋文》摶縳𠀤直轉反。又《集韻》《韻會》𠀤柱戀切，傳去聲。義同。从叀，與搏从尃別。

摷：《唐韻》《集韻》𠀤子小切，音勦。《說文》拘擊也。或作㩰。又《唐韻》側交切《集韻》莊交切，𠀤音罺。義同。又《唐韻》落蕭切《集韻》憐蕭切，𠀤音聊。義同。又動作也。又《唐韻》《韻會》楚交切《集韻》初交切，𠀤與鈔抄同。取也。《張衡·東京賦》摷昆聊。又《集韻》郞刀切，音勞。義同。本从巢作摷。

摸：《唐韻》慕各切《集韻》《韻會》《正韻》末各切，𠀤音莫。摸索也捫也，手捉也。又《唐韻》《正韻》莫胡切《集韻》《韻會》蒙逋切，𠀤音模。與摹同。《唐書·李靖傳》靖五代孫彥芳，家故藏高祖太宗賜靖詔書數函，上之文宗，敕摸詔本，還賜彥芳。

摹：《唐韻》《正韻》莫胡切《集韻》《韻會》蒙逋切，𠀤音模。《說文》規也。《集韻》有所規倣也。《前漢·高帝紀贊》雖日不暇給，規摹弘遠矣。《註》摹者，如畫工未施采事摹之。通作模。又《廣韻》以手摹也。《後漢·蔡邕傳》正定六經文字，邕自書冊於𥓓，使工鐫刻，立於太學門外，其觀視及摹寫者，車乘日千餘兩。或作撫，亦作摸。又《集韻》莫故切，音慕。義同。

𢳌：《唐韻》《正韻》餘亮切《集韻》弋亮切，𠀤音漾。式𢳌也，法也。《說文》木部：樣，栩實也，徐兩切，與𢳌別。

摺：《唐韻》之涉切《集韻》《韻會》《正韻》質涉切，𠀤音讋。《說文》敗也。从手習聲。又《廣韻》摺疊也。又《唐韻》盧合切《集韻》《韻會》《正韻》落合切，𠀤與拉同。《史記·范睢傳》魏齊使舍人笞擊睢，折脇摺齒。《註》摺，力荅反。謂打折其脇，而又拉折其齒也。又《春申君傳》折頸摺頤。又《字彙補》悉協切，音燮。《前漢·古今人表》夷王摺懿王子。《註》師古讀。

㨼：《集韻》力灼切，音略。撩取也。又《正字通》俗掠字。古通作略。

摻：《唐韻》所咸切《集韻》《韻會》師咸切，𠀤音毿。讀與衫近。女手貌。《詩·魏風》摻摻女手，可以縫裳。《傳》摻摻，猶纖纖也。《疏》纖好手。古詩云：纖纖出素手是也。與攕同。又《集韻》《韻會》《正韻》𠀤思廉切，音纖。義同。又《唐韻》所減切《集韻》《韻會》《正韻》所斬切，𠀤毿上聲。義同。又取也。一曰執也。《詩·鄭風》摻執子之祛兮。《傳》摻，擥也。又《集韻》素檻切。《揚子·方言》細也。凡細貌謂之笙，斂物而細謂之揫。或曰摻。又疏簪切，音森。林離摻攦也。又倉含切，音驂。摻搓，捫也。又千遙切，悄平聲。持物也。又《韻會》《正韻》𠀤七紺切，驂去聲。與參同。鼓曲也。《後漢·禰衡傳漁陽參撾註》王僧孺詩云：散度廣陵音，參寫漁陽曲。自音云：參，七紺反。《天中記》吳淑校理古樂府中有摻字，多改爲操。《徐鍇曰》非可一例，若漁陽摻者，音七鑒反，三撾鼓也。古歌云：邊城晏開漁陽摻，黃塵蕭蕭白日暗。《蘇軾詩》幅巾起作鴝鵒舞，壘鼓誰摻漁陽撾。又《魏了翁·答張洽書》魏晉閒避曹操諱，改爲摻。或謂詩鄭風，摻執子之祛。本作操，傳解擥不誤。箋註音所覽，所斬二切，謬也。此說附存以備參考。

摼：《唐韻》口莖切《集韻》丘耕切，𠀤音鏗。《說文》擣頭也。《廣韻》撞也。或作挳。又《集韻》苦杏切，鏗上聲。義同。又輕煙切。古牽字。引前也。《揚雄·校獵賦》摼象犀。《註》扼也。餘詳牛部七畫。

摽：〔古文〕𢹰《唐韻》符少切《集韻》《韻會》《正韻》婢小切，𠀤音鰾。讀若瓢上聲。《說文》擊也。一曰挈𨷲牡也。又《爾雅·釋詁》摽蘦，落也。《詩·召南》摽有梅。又拊心貌。《詩·邶風》寤辟有摽。《傳》辟拊心也。《疏》謂拊心之時，其手摽然。又《集韻》被表切，音殍。亦落也。詩：摽有梅。徐邈讀。又《唐韻》撫招切《集韻》《正韻》紕招切，𠀤音漂。亦擊也。與𢿏同。《左傳·哀十二年》長木之斃，無不摽也。《註》長木斃踣于地，不擇物而後摽擊。又《唐韻》《集韻》《韻會》《正韻》𠀤匹妙切，音剽。讀若漂去聲。義同。又落也。又《集韻》毗召切，音驃。讀若瓢去聲。亦擊也。又匹歷切，音霹。義同。又《集韻》《韻會》《正韻》𠀤𤰞遙切，音飇。義同。又麾也。《公羊傳·莊十三年》曹子摽劒而去之。《孟子》摽使者，出諸大門之外。又刀末也。《前漢·王莽傳》摽末之功。《註》刀末之摽。又《唐韻》匹交切《集韻》《韻會》《正韻》披交切，𠀤與拋同。《說文》拋或从手票聲。通用摽。互見拋字註。○按《唐韻》符少切，本筱韻，上聲。《說文》誤收去聲。新添《廣韻》改頻小切，宜從之。

𢳍：《集韻》親然切，音遷。插也。本作𢸯。俗作扦。

摾：《集韻》《韻會》其亮切，强去聲。同弶。《字林》施罟於道也。一曰以弓罥鳥獸也。《廣韻》張取獸也。摾字从強作。

㨽：《正字通》與副疈通。拍逼切。《韓非子·顯學篇》嬰兒不剔頭則腹痛，不㨽痤則寝益。《註》痤癰也，當㨽剔以除其疾，勿使養癰滋毒也。○按諸韻書皆不載，惟《正韻》箋，補入屋陌二韻。逸字。

𢳎：《說文》古拜字。从手从𠦪，𠦪音忽。亦作𠦪。《徐鍇曰》進趨之疾也，故拜从之。註詳五畫。譌省作𢱭。非。𠦪从𠦄从𠦎作。

摿：《楊愼·字說》同愔。於金切。《淮南子·兵略訓》推其摿摿，擠其揭揭，此謂因勢。

𢳏：《篇海》同㩅。

𢳐：《篇海》《字彙補》𠀤同制。○按《集韻》制古作𠜔。𢳐卽𢮓字之譌。

𢳑：《集韻》郞宕切，音浪。擊也。

𢳒：《篇海》義同搣。音與𢯳混。○按搣字之譌。

𢳓：《篇海》《字彙補》𠀤通帝切，音剃。手取也。

撀：《篇海》《字彙補》𠀤古鬬切，音遘。取牛羊乳也。○按㝅字之譌。

𢳔：《集韻》所六切。同摍。見摍字註。

𢳕：《海篇》同𢱣。

𢳖：《字彙補》音義同捈。○按揯字之譌。

𢳗：《篇海》知格切。與磔同。裂也，張也。○按搩字變文。

𢳘：《篇海》同搖。

𢳙：《字彙補》音闕。《歐陽詢·書法》字之形勢，有須挑𢳙者，如獻勵散斷左邊多，須得右邊𢳙之。又如省炙之類上偏者，須得下𢳙之。

𢳚：《唐韻》《集韻》𠀤居言切，音鞬。𢳚子，摴蒱采名。或作𣘖。○按字義總略，𣘖音虔，从木。別見木部。

撅：《唐韻》《集韻》𠀤居月切，音蕨。《說文》手有所把也。一曰擊也，投也。《唐書·褚遂良傳》撅高昌，纓突厥。又《唐韻》《集韻》《韻會》《正韻》𠀤其月切。與掘同。《汲冢周書》狐有牙，而不敢以噬，獂有蚤，而不敢以撅。《杜牧·註孫子序》撅其城郭。又《廣韻》採撅也。亦摴蒱三采名。又《集韻》《韻會》𠀤姑衞切，音劌。揭衣也。《禮·內則》不涉不撅。又《集韻》紀劣切，音蹶。撥也。《韓詩外傳》草木根荄，淺未必撅也。飄風興暴雨墜，則撅必先矣。亦作𢴺。互見掘字註。

撆：《唐韻》芳滅切《集韻》匹滅切，𠀤音潎。《說文》別也。一曰擊也。又《唐韻》普蔑切《集韻》《韻會》《正韻》匹蔑切，𠀤音瞥。讀若片入聲。小擊也。又略也，引也，拂也。《蔡邕·篆勢》揚波振撆。又《集韻》或作蔽。《史記·荆軻傳》跪而弊席。亦作撇。又《正韻》必弊切，音閉。義同。又《集韻》蒲結切，音蹩。讀若敝入聲。拭也。

撇：《集韻》《韻會》《正韻》𠀤匹蔑切。同撆。見上（撆字）註。《前漢·揚雄甘泉賦》浮蔑蠓而撇天。《註》撇，猶拂也。《王褒·洞簫賦》聯綿彯撇，生微風兮。又書法有撇。《書·法離鉤》長撇須迅其鋒。又《正韻》必弊切，音閉。義同。又《集韻》《韻會》𠀤匹裔切，潎去聲。摽也。又《集韻》必結切，閉入聲。揎衣也。

撈：《唐韻》魯刀切《集韻》《韻會》《正韻》郞刀切，𠀤音勞。沈取曰撈，言沒入水中取物也。又《集韻》郞到切，音澇。義同。又力弔切，音料。同撩。《揚子·方言》取也。《郭璞註》謂鉤撈也。又憐蕭切，音聊。義同。通作摷。

撉：《集韻》都昆切，音敦。擊也。見搋字註。

𢴠：《集韻》直利切，音稺。持物使相當也。又《正字通》𢴧字之譌，音義𠀤相近。貳改从戠，非。

撊：《集韻》《韻會》𠀤下赧切，音僩。勁忿貌。《左傳·昭十八年》今執事撊然授兵登陴。又《正韻》下𥳑切，音限。義同。又《集韻》賈限切，音𥳑。《揚子·方言》猛也。晉魏之閒曰撊。《爾雅·瑟兮僩兮》，《釋文》僩，或作撊。《韻會》通作憪。考證：〔《爾雅·瑟兮僩兮註》僩，或作撊。〕謹照原書註改釋文

撋：《唐韻》而緣切《集韻》《韻會》《正韻》而宣切，𠀤軟平聲。摧物也。《阮孝緒·字略》煩撋猶捼挱。《周禮·冬官考工記·鮑人·進而握之註》謂親手煩撋之。或作擩。亦作㨎。又作捼。又《集韻》濡純切，音犉。拭也。又儒垂切，音痿。擩也。又奴禾切，穤平聲。又儒誰切，音蕤。𠀤同捼。詳捼字註。

𢴡：《集韻》牽，古作𢴡。註詳牛部七畫。又《正韻》詰戰切，遣去聲。俗掔字。

撌：《篇海》丘愧切，音喟。㩜也。《淮南子·要略篇》禹燒不暇撌。又求位切，音匱。義同。

𢴢：《集韻》符分切，音焚。拭也。

撍：《唐韻》《集韻》《韻會》𠀤子感切，音昝。手動也。或作揝。又作紺切，篸去聲。義同。又掇也。又《唐韻》《韻會》作含切《集韻》祖含切，𠀤音篸。盡也。又《唐韻》側吟切《集韻》《韻會》緇岑切，𠀤音簪。疾也。《京房易豫卦》朋盍撍。今文作簪。《註》速也。又《集韻》慈鹽切《韻會》昨鹽切，𠀤音潛。摘也。本作撍。

𢴣：《海篇》音義與增同。◎按增字之譌。

㩃：《唐韻》九輦切《集韻》九件切，𠀤音蹇。《說文》拔取也。南楚語。引楚辭朝㩃阰之木蘭。或作搴。亦作攓。俗作𢷘。

撎：《唐韻》《正韻》於計切《集韻》壹計切，𠀤音翳《說文》舉手下手也。又《唐韻》一冀切《集韻》《韻會》乙冀切，𠀤音懿。義同。《周禮·春官·大祝九曰肅拜註》但俯下手，今時撎是也。《釋文》撎，於至反。卽今之揖。《左傳·成十六年三肅使者註》肅手至地，若今之撎。又《集韻》於賜切，音縊。義同。又《正字通》與揖同。按舉手下手卽揖也。雖轉去聲，而義不變，六書故以孫愐切爲誤，是也。

撏：《唐韻》徐林切《集韻》徐心切，𠀤音尋。取也。又《唐韻》昨含切《集韻》《韻會》徂含切，𠀤音蠶。義同。《揚子·方言》取也。衞魯揚徐荆衡之郊曰撏。又《唐韻》視占切《集韻》《韻會》時占切，𠀤音蟾。義同。或作探。又《集韻》徐廉切，音爓。與𢸧同。摘也。

𢴤：同撐。《集韻》作𢴤。抽庚切。

撐：《唐韻》丑庚切《集韻》抽庚切，𠀤音瞠。與樘同。《說文》樘衺柱也。《廣韻》撥也。《唐書·朱滔傳》骸撐不掩。《韓愈·月蝕詩》赤龍黑烏燒口熱，翎鬣倒側相搪撐。又《集韻》中庚切。義同。又叶抽良切，音倀。《司馬相如·長門賦》刻木蘭以爲榱兮，飾文杏以爲梁。羅丰茸之遊樹兮，離樓梧而相撐。《通雅》䟫卽䠆。一作牚。今作撐。俗呼雌爭反。《正字通》橕撐牚䟫，音義𠀤同。

撑：俗撐字。《說文》樘字註徐鉉曰：今俗別作撐，非。

㩄：《集韻》山皆切，音崽。散失也。

𢴥：《集韻》胡桂切。同㩨。見㩨字註。

撒：《集韻》《韻會》𠀤桑葛切，音薩。散之也。一曰放也。《吳志·潘濬傳註》孫權數射雉，濬諫之，出見雉翳，手自撒壞。《正字通》今俗云撒手，撒潑，皆用撒。又姓。洪武中舉人撒仲謙。又《六書故》本作𢴻。山戛切，音煞。擲也。互見𢲳字註。《集韻》或作攃。《韻會》《正韻》俗攃字。

撓：《唐韻》奴巧切《集韻》《韻會》《正韻》女巧切，𠀤鐃上聲。《說文》擾也。《釋名》物繁則相雜撓也。《左傳·成十三年》撓亂我同盟。《註》乃卯反。或作摎。又《說文》一曰捄也。又《集韻》《韻會》《正韻》𠀤尼交切，音鐃。抓也，搔也，亦擾也。又屈也。《孟子》不膚撓。《趙岐註》讀平聲。或作𢪼。又《集韻》《韻會》《正韻》𠀤女敎切，音鬧。義同。《左傳·成二年》畏君之震，師徒撓敗。《史記·酷吏傳》所愛者，撓法活之。《前漢·劉向傳》不撓衆枉。又《唐韻》呼毛切《集韻》《韻會》《正韻》呼高切，𠀤音蒿。攪也。《前漢·鼂錯傳》匈奴之衆易撓亂也。《註》火高反，其字从手。又《集韻》《韻會》《正韻》𠀤爾紹切，音繞。亦屈也。與揉同。又《集韻》《韻會》𠀤人要切，饒去聲。纏也。與繞同。《史記·太史公自序》名家苛察繳繞。或作撓。又《集韻》馨幺切，音嘵。撓挑，宛轉也。《正字通》撓橈，从手从木，古互通。與鐃从金，音同義異。考證：〔《前漢·劉向傳》守正不撓。〕謹照原文獨處守正爲句，不撓衆枉爲句。謹據改爲不撓衆枉。

㩅：《唐韻》敕鳩切。抽字本文。《說文》引也。或从由作抽，或从秀作𢭆。詳抽字註。又《集韻》𨻰留切，音儔。又力竹切，音六。義𠀤同。又力救切，音溜。築牆布土也。《詩·小雅·椓之橐橐箋》椓謂㩅土也。《疏》㩅者，以手平物之名。○按陸氏音義，仍用上文平入三音。

撔：《玉篇》戸猛切《集韻》胡猛切，𠀤橫上聲。橫也。

𢴦：《集韻》虎項切，音𢞡。山東謂擔荷曰𢴦。今浙人亦有此語。或作扛。通作傋。俗从大力。作夯。

㩆：《集韻》卽就切，音僦。攬也。又就六切，音蹴。極擊也。

㩇：《唐韻》呼麥切《集韻》忽麥切，𠀤音𢄶。擘也，裂也。與掝同。又《集韻》胡麥切，音畫。義同。又《唐韻》《集韻》𠀤簪摑切。裂聲。

㩈：《集韻》牛尹切，音輑。束也。

撕：《唐韻》先稽切《集韻》《韻會》《正韻》先齊切，𠀤音西。提撕也。《前漢·賈誼傳孩提註》謂提撕之。又《集韻》相支切。與斯同。析也。詩云斧以斯之是也。又山宜切，音褷。義同。或作廝。

𢴧：《唐韻》《集韻》𠀤直利切，音稺。《說文》當也。《玉篇》亦作値。又《集韻》而至切，音貳。義同。

𢴨：《集韻》陟利切，音致。棄也。又施智切，音翅。與揓同。見揓字註。又與摘同。《說文》摘字从手啻，他歷切。

𢴩：《唐韻》鄙密切《集韻》逼密切，𠀤音筆。刺也。亦作㧙。

撖：《唐韻》苦減切《集韻》口減切，𠀤音歉。《玉篇》掛也。一曰危也。又《唐韻》口含切《集韻》枯含切，𠀤音堪。亦掛也。又《唐韻》胡黤切，音檻。姓也。《姓苑》今河內有之。《集韻》戸黤切。作橄。

撗：《集韻》古曠切，光去聲。充也。或作擴。通作橫。樂記云：橫以立武，是也。又胡光切，音黃。《爾雅·釋草》傳撗目。《註》一名結縷。俗呼鼓箏草。又《正字通》音義同擴。宜讀若廓。

撘：《唐韻》都合切。同搭。見搭字註。

撙：《唐韻》茲損切《集韻》《韻會》《正韻》祖本切，𠀤尊上聲。《廣韻》挫趨也。《增韻》裁抑也。《禮·曲禮》君子恭敬撙節，退讓以明禮。《註》撙，猶趨也。《疏》節法度也，言恆趨於法度也。《戰國策》伏軾撙銜，橫歷天下。《註》撙，挫也，猶頓銜勒也。又撙撙，聚貌。《揚雄·甘泉賦》齊總總以撙撙，其相膠葛兮。或作繜。通作僔。又作𠟃。考證：〔《揚雄·甘泉賦》齊總總撙撙，其相膠葛兮。〕謹照原文總總下增以字。

撚：《唐韻》《集韻》《韻會》《正韻》𠀤乃殄切，音涊。讀若年上聲。《說文》執也。《廣韻》以手撚物也。《白居易·琵琶行》輕攏慢撚撥復挑。又《說文》一曰蹂也。《淮南子·兵略訓》前後不相撚，左右不相干。又從也。《汲冢周書》後動撚之。又《揚子·方言》撚未續也。或作捵。《正字通》撚有平上二音。

撛：《唐韻》良忍切《集韻》里忍切，𠀤音嶙。扶也，挺也。又《集韻》良忍切，音吝。義同。

撜：《唐韻》《集韻》𠀤蒸上聲。《說文》抍或从登。《淮南子·齊俗訓》子路撜溺而受牛謝。別作拯。又《集韻》常證切。又書蒸切，𠀤詳抍字註。又除庚切，音棖。與棖同。《韓愈·石鼎聮句》全勝瑚璉貴，空有口傳名。豈此俎豆古，不爲手所撜。

撝：《唐韻》許爲切《集韻》《韻會》吁爲切，𠀤音麾。《說文》裂也。《馬融·廣成頌》撝介鮮。一曰手指麾也。《易·謙爻》撝謙。《王弼註》指撝，皆謙也。《程傳》施布之象。《朱子·本義》發揮也。○按《說文》許歸切，歸字誤。《九經字𢳌》麾撝同，通作揮。又《集韻》于嬀切，音爲。佐也。《揚子·太𤣥經》事貌用恭撝肅。《註》貌曰恭，恭作肅，肅敬以佐恭也。又羽委切，音蔿。亦裂也。

撞：《唐韻》宅江切《集韻》《韻會》傳江切，𠀤音幢。《說文》丮擣也。《廣韻》突也。又擊也。《禮·學記》善待問者如撞鐘。《戰國策》迫則杖戟相撞。《註》手擣也。《前漢·樊噲傳》持盾直撞入立帳下。《註》謂以盾撞擊人。《韓愈詩》文章自娛戲，金石日擊撞。又《唐韻》直降切《集韻》《韻會》丈降切，𠀤幢去聲。義同。《魏志·杜襲傳》萬石之鍾，不以莛撞起音。

𢴪：《集韻》苦緩切，音款。捉也。

撟：《唐韻》居少切《集韻》《韻會》舉夭切，𠀤音矯。《說文》舉手也。一曰撟擅也。與矯通。《周禮·秋官·士師》掌士之八成，五曰撟邦令。《註》稱詐以有爲者。《疏》撟，卽詐也。《前漢·武帝紀》撟虔史乘埶以侵蒸庶。《註》撟，託也。虔，固也。妄託上命，而堅固爲邪惡者也。又《高五王傳》撟制以令天下。《註》託天子制詔也。又《倉頡篇》正也。《周禮·冬官考工記·弓人》撟幹欲孰于火而無贏，撟角欲孰于火而無燂。《前漢·諸侯王表》撟枉過其正。《註》正曲曰撟。又强貌。《荀子·臣道篇》撟然剛折端立，而無傾側之心。又《集韻》渠嬌切，音喬。亦舉手也。又《唐韻》舉橋切《集韻》居妖切，𠀤音驕。義同。又《博雅》取也。一曰選也。又《集韻》《韻會》𠀤嬌廟切，驕去聲。撟捎，略取也。互見捎字註。又《集韻》巨天切，音趫。天撟，頻伸貌。《爾雅·釋獸》人曰撟。《註》伸引手足。又丘祅切，音蹺。舉也。又渠廟切，音嶠。義同。《史記·扁鵲傳》舌撟然而不下。又苦浩切，音考。以火曲物也。《考工記》撟幹，劉昌宗說。又《集韻》《正韻》𠀤吉了切，音皎。撓曲也，屈也。《考工記釋文》沈讀古了反。《荀子·臣道篇》率羣臣百吏，而相與强君撟君。考證：〔《前漢·武帝紀》百姓所安，殊路而撟虔。〕謹按原文撟虔二字屬下爲句，不屬上。謹改爲撟虔史乘埶以侵蒸庶。

撠：《唐韻》几劇切《集韻》《韻會》《正韻》訖逆切，𠀤音戟。挶持也。《史記·孫子傳》救鬬者不搏撠。《註》當善撝解之，無以手助相搏撠。《揚雄·解難》撠膠葛，騰九閎。通作戟。

𢴫：俗擸字。詳十五畫。

𢴬：《集韻》博幻切，班去聲。絆也。又引擊也。《中原雅音》作絆。

撡：俗摻字。一曰俗操字。《戰國策》荆軻持匕首揕之，秦王驚，自引而起，拔劒，劒長撡其室。《註》撡與操同。別詳摻操兩字註。

撢：《唐韻》《集韻》《韻會》《正韻》𠀤他紺切，貪去聲。《說文》探也。又他含切，音貪。與探同。《周禮·夏官》撢人掌誦王志，道國之政事，以巡天下之邦國而語之。《疏》誦王志者，若撢取王之志。又《唐韻》餘針切《集韻》《韻會》《正韻》夷針切，𠀤音淫。又《集韻》徒紺切，潭去聲。義𠀤同。又徒感切，音萏。揞也。又徐心切，音尋。修也。又《唐本《說文》掬也。本作𢺬。

撣：《唐韻》徒旱切《集韻》蕩旱切，𠀤但上聲。《說文》提持也。《揚子·太𤣥經》何福滿肩，提禍撣撣。《註》撣撣，敬也。何福持禍而自儆戒也。又《唐韻》徒干切《集韻》《韻會》唐干切《正韻》唐闌切，𠀤音檀。觸也。又與彈通。鼓絃也。又國名。《後漢·西南夷傳》撣國，西南通大秦。又《唐韻》《集韻》《韻會》徒案切《正韻》杜案切，𠀤音憚。亦觸也。又《唐韻》市連切《集韻》時連切，𠀤音蟬。撣援，牽引也。又《集韻》澄延切，音纏。相纏不去也。又人名。《前漢·宣帝紀》日逐王先賢撣來降。又亭年切，音田。陼名。《山海經》靑要之山，南望撣陼。又他干切，音灘。持不堅也。又旨善切，饘上聲。排急也。

撤：《唐韻》《集韻》《韻會》《正韻》𠀤直列切，音轍。發也。又除去也。《論語》不撤薑食。《唐書·高宗紀》以旱避正殿，減膳撤樂。又《唐韻》丑列切《集韻》《韻會》《正韻》敕列切，𠀤音徹。讀與掣近。亦發也。又抽也，剝也。育本从𠫓，字書从𠫓，故入十二畫。𠫓，倒子，字作丄下厶。

撥：《唐韻》《集韻》《韻會》《正韻》𠀤北末切，音鉢。《說文》治也。《詩·商頌》𤣥王桓撥。《公羊傳·哀十四年》撥亂世，反諸正，莫近於春秋。又除也。《前漢·司馬遷傳》秦撥去古文，焚滅詩書。又發揚貌。《禮·曲禮》衣毋撥。又《增韻》捩開也。又轉之也。《戰國策》弓撥矢鉤。《註》撥，弓反也。又葬具。《禮·檀弓》廢輴而設撥，竊禮之不中者也。《註》撥可撥引輴車，所謂紼也。又鼓弦之物。《唐書·蘇頲傳》皇甫恂使蜀，檄取庫錢，市琵琶捍撥玲瓏鞭，頲不肯予。又叱撥，良馬名。又《集韻》《韻會》《正韻》𠀤蒲襏切，音跋。絕也。《詩·大雅》枝葉未有害，本實先撥。箋撥，猶絕也。疏撥去餘根，故猶絕也。又《詩·朱傳》叶方吠切，音廢。又叶必列切，音龞。義𠀤同。又《唐韻》《集韻》𠀤普活切，音潑。芟草也。與發同。亦作𢯸。又撥剌，張弓貌。《張衡·思𤣥賦》彎威弧之撥剌。《註》剌，音力達反。又《史記·索隱》房越切，音伐。謂大楯也。《史記·孔子世家》會于夾谷，齊有司請奏四方之樂，于是旍旄羽祓，矛戟劒撥，鼓譟而至。《集韻》作瞂。考證：〔《詩·大雅》枝葉未有害，本實先撥。《疏》撥者，撥去之，去其餘根，故猶絕也。〕謹按故猶絕也四字是釋箋之詞，當先箋後疏。謹改爲箋撥，猶絕也。疏撥去餘根，故猶絕也。

撦：《唐韻》《正韻》昌者切《集韻》《韻會》齒者切，𠀤車上聲。裂開也。《博雅》撦坼，啓開也。《劉克莊題跋》溫李諸人，困于撏撦。

撧：𢴭字變體。

𢴭：《集韻》租悅切，音蕝。與絕同。斷也。或作㔃。

㩉：《集韻》迄及切，音吸。擊也。與㪧同。又迄業切。與拹同。又《唐韻》盧合切《集韻》《韻會》落合切，𠀤與拉同。又《唐韻》都盍切《集韻》德盍切，𠀤與搨同。打也。

㩊：《玉篇》先全切《唐韻》須緣切《集韻》荀緣切，𠀤音宣。同揎。引也，手發衣也。《儀禮·士虞禮鉤袒註》如今㩊衣。又或作擐。見揎字註。又《集韻》先命切。亦裸肱也。別本譌作㩱。〇按集韻，𡬳音宣，又音沿。楊愼萟林伐山云。𡬳，手循也，又頭圓曰𩕖，面圓曰𡈣。則𡬳字原有揎音也。《正字通》云：㩊無宣音，失詳考。

𢴮：《唐韻》去魚切《集韻》丘於切，𠀤音袪。擊也。

𢴯：《集韻》時戰切，音𦆇。搌𢴯，展極也。又《唐韻》九輦切《集韻》九件切，𠀤音蹇。義同。又《集韻》旨善切，饘上聲。引也。

𢴰：《集韻》丘衣切。扱取也。

撨：《唐韻》蘇彫切，音蕭。擇也，取也，拭也。又《集韻》思邀切，音宵。義同。又《唐韻》昨焦切《集韻》慈焦切，𠀤音樵。亦擇取也。又《集韻》先侯切，漱平聲。義同。又推也。又才笑切，音誚。亦拭也。又先弔切，音嘯。義同。

𢴱：《集韻》倫追切，音纍。《博雅》理也。《正字通》與摞同。

㩋：《唐韻》息逐切《集韻》息六切，𠀤音肅。擊也。《張衡·西京賦》飛䍐㩋箾。《註》著物貌。箾音朔。又《唐韻》《集韻》𠀤所六切，音縮。義同。或作𢱩。又《唐韻》蘇彫切《集韻》先彫切，𠀤音蕭。義同。或作𢸳。又《唐韻》先鳥切《集韻》先了切，𠀤音篠。打也。又《唐韻》蘇弔切《集韻》先弔切，𠀤音嘯。義同。

𢴲：《唐韻》胡結切《集韻》奚結切，𠀤音頁。束也，縛也。又《唐韻》虎結切《集韻》顯結切，𠀤音肸。義同。又《正韻》古屑切，音結。𢴲槔，汲水具也。○按𣚃槔與桔槔同。宜从木。別見木部註。

㩌：《集韻》芳未切，音費。擊仆也。又方問切，音奮。義同。《晉書·張協七命》䠞封狶，㩌馮豕。又父沸切，音狒。楚人謂搏執曰㩌。或作拂。

撩：《唐韻》洛蕭切《集韻》《韻會》憐蕭切《正韻》連條切，𠀤音聊。《說文》理也。一曰取物也。攏取物爲撩。又挑弄也。《魏志·龎德傳》但持長矛撩戰。《韓愈詩》猿鳥莫相撩。又《集韻》力弔切，音料。亦取也。《詩·小雅·烝然汕汕傳》汕汕，樔也。《箋》樔者，今之撩罟也。又《唐韻》《正韻》盧鳥切《集韻》《韻會》朗鳥切，𠀤音了。義同。又扶也。又《集韻》郞到切，勞去聲。同撈。亦取物也。又魯晧切，音老。義同。本作撩。撩字从𤊽。

撪：《海篇》音義同㨧。◎按集韻作軬，部本切。加手，贅。互見㨧字註。

撫：〔古文〕𨑟《唐韻》芳武切《集韻》《韻會》斐父切，𠀤音捬。《說文》安也。《增韻》慰勉也。《禮·文王世子》西方有九國焉，君王其終撫諸。《註》撫猶有也。《疏》撫爲存撫，故爲有也。《左傳·文十二年》鎭撫其社稷。又《說文》一曰循也。《書·臯陶謨》撫于五辰。又《廣韻》持也。又按也。《禮·曲禮》君撫僕之手。《又》客跪撫席而辭。《疏》以手按止之也。《又》國君撫式。《註》撫，猶據也。又拍也。《儀禮·鄕射禮》左右撫矢而乗之。又《揚子·方言》拊撫，疾也。《郭璞註》謂急疾也。又州名。漢豫章郡，隋置撫州。又《集韻》蒙逋切。與摹同。《韻會》通作拊。

㩍：《集韻》測革切，音策。扶也。或省作拺。

𢴳：《字彙》他郞切，音湯。以手推止也。

𢴴：《海篇》良薛切，音列。見釋典。又《正字通》俗挒字。

撬：《集韻》牽幺切，音髐。舉也。

播：〔古文〕𢿥𨤏《唐韻》《集韻》《韻會》《正韻》𠀤補過切，波去聲。《說文》種也。一曰布也。《廣韻》揚也。《詩·豳風》其始播百穀。《書·盤庚》王播告之修，不匿厥指。又放也，棄也。《書·泰誓》播棄犂老。又《多方》屑播天命。又散也。《書·禹貢》又北播爲九河。《禮·禮運》播五行于四時。《疏》播散五行之氣於四時也。《釋文》舒也。又《增韻》逋也，遷也。《書·大誥》予惟以爾庶邦，于伐殷逋播臣。又州名。西南徼外夜郞且蘭地，唐置播州。《韓愈·柳子厚墓誌》劉禹錫當詣播州，子厚願以柳易播。又明萬歷中，平播置遵義平越二府。又姓。播武，殷賢人。或云播軌。又《集韻》《韻會》《正韻》𠀤補火切，音跛。義同。《書·舜典》，播時百穀。《釋文》播，波左反。又搖也。與簸通。《莊子·人閒世》鼓筴播精，足以食十人。《註》𥳑米曰精。播，搖動也。又《集韻》逋禾切。音波。澤名。在豫州。《史記·禹本紀》滎播旣都。《註》古文尚書作滎波。又《郭璞·木禾贊》爰有嘉穀，號曰木禾。匪植匪蓺，自然靈播。又《說文》通作譒。引書，王譒告之。今書作播。考證：〔《書·泰誓》播棄黎老。〕謹照原文黎老改爲犂老。〔《說文》書舜典，播時百穀。註：播，音波左切。〕謹按說文播字註無引播時百穀之文，波左切亦非註文。謹據釋文改爲書舜典播時百穀。釋文播，波左反。

撮：《唐韻》《正韻》倉括切《集韻》《韻會》麤括切，𠀤竄入聲。《說文》四圭也。一曰兩指撮也。《玉篇》三指取也。《釋名》撮，卒也，謂暫卒取之也。《增韻》蹙聚而捎取之也。《禮·中庸》今夫地一撮土之多。《前漢·律歷志》量多少者，不失圭撮。《註》四圭曰撮，三指撮之也，六十四黍爲圭。又《司馬遷傳》撮名法之要。《註》撮，摠取也。又《詩·小雅》臺笠緇撮。《傳》緇布冠也。《疏》小撮持其髻而已，制小，故言撮。音七活反。又《唐韻》《正韻》子括切《集韻》《韻會》宗括切，𠀤鑽入聲。挽也。又《集韻》祖外切，音最。《莊子·人閒世》支離疏者，會撮指天。《註》頂椎也。會音活，向秀讀。又祖官切，音鑽。乗載器也。《尸子》行險以撮。又租悅切，音蕝。義同。又初買切，釵上聲。亦指取物也。一曰搦也。本从曰从取。

𢴵：《唐韻》《集韻》𠀤以贍切。同掞。詳掞字註。

㩎：擫本字。《唐書·蕭瑀傳》隋帝素意伐遼。又銜瑀以謀，㩎其機。亦作擪。

𢴶：𢸣字省文。

撯：俗擆字。註見十三畫。

撰：《唐韻》雛莞切《集韻》《韻會》雛綰切《正韻》雛產切，𠀤饌上聲。具也。《增韻》造也。又則也。《易·繫辭》以體天地之撰。《朱子·本義》撰猶事也。《論語》異乎三子者之撰。又撰，述也。屬辭記事曰撰。《唐書·百官志》史館修撰掌修國史。或作篹。又《唐韻》仕免切《集韻》《韻會》《正韻》雛免切，𠀤音譔。讀若孱上聲。義同。通作譔。又作僎。又持也。《禮·曲禮》君子欠伸撰杖屨。又《集韻》《韻會》雛戀切《正韻》除戀切，𠀤音饌。義同。又集也。亦述也。《歐陽修詩》任君居太原，白首勤著撰。閉戸不求聞，忽來誰所薦。又《集韻》《韻會》《正韻》𠀤須兗切。與選同。遣也。一曰擇也。《周禮·夏官·大司馬》羣吏撰車徒。《釋文》息轉反。《禮·內則》栗曰撰之。《疏》數數布揀撰省視之。又白撰，貨貝名。《前漢·食貨志》白金三品，其一曰重八兩，圜之，名白撰，直三千。又《集韻》須絹切，音𤂿。亦與選同。又損管切。與算同。數也，計也。《周禮·撰車徒註》撰讀曰算，謂數擇之也。

撱：《唐韻》他果切《集韻》《正韻》吐火切，𠀤音妥。狹長也。《爾雅·釋魚》𧐐小而撱。《註》撱，小貝狹長也。謂長而去四角也。《史記·平準書》白金三品，其三曰復小撱之直三百。又《唐韻》羊捶切《集韻》尹捶切，𠀤隋上聲。與㨊同。棄也。又捫也。又《集韻》翾規切，音墮。亦棄也。○按《爾雅》《廣韻》《集韻》或譌作橢，惟《正韻》撱橢分義各出。通作隋。

撲：《唐韻》蒲角切《集韻》《韻會》《正韻》弼角切，𠀤音雹。《說文》挨也。《廣韻》相撲也。又《增韻》踣也。《韓愈·納涼聮句》朽杌惧傾撲。或作𢷏。又《集韻》匹角切，音璞。與㩧同。擊也。又《唐韻》《集韻》《韻會》普木切《正韻》普卜切，𠀤與攴同。小擊也。《書·盤庚》若火之燎于原，不可嚮邇，其猶可撲滅。又杖也。與扑同。《荀悅申鑒》桎梏鞭撲，以加小人。又《荀子·臣道篇》若馭撲馬。《註》未調習之馬。又《集韻》博木切，音卜。拭也。

𢴷：摯本字。从丮，隸从丸。

𢴸：摰本字。

𢴹：捶本字。

𢴺：《集韻》其月切。與撅同。

𢴻：《六書故》山戛切。撒本字。見撒字註。

𢴼：《篇海》所丘切，音搜。《楊慎·蓺林伐山》甄后塘上行云：邊地多悲風，樹木何𢴼𢴼。按𢴼音颼，古本楚辭：風䬃䬃兮木𢴼𢴼。今本作蕭，而音亦叶颼。故蕭蕭修修，總不若𢴼𢴼字之古也。

𢴽：《篇海》古文拜字。註詳五畫。

𢴾：《篇海》蒲拜切，音憊。吹火也。○按排字轉注，加心譌贅。

𢴿：《篇海》徒弔切。《字彙補》與掉同。

𢵀：《字彙補》音義與㨚同。○按㨚字之譌。

𢵁：《篇海》同掤。

𢵂：切音闕。《揚子·方言》敗也。南楚，凡人貧衣被醜𡚁，謂之須𢵂。《郭璞註》狎翣也。○按語意與挾斯同。見挾字註。

𢵃：《篇海》同㧾。

𢵄：措本字。

撻：〔古文〕𨘈𢽞《唐韻》《集韻》𠀤他達切，音闥。打也，抶也。《書·益稷》撻以記之。又《說命》若撻于市。《周禮·地官·閭胥》凡事，掌其比觵撻罰之事。《註》撻，扑也。《疏》有失禮，輕者以觵酒罰之，重者以楚撻之。《儀禮·鄉飲酒禮》罰不敬，撻其背。又疾也。《詩·商頌》撻彼殷武。《疏》撻是速疾之意。《釋文》韓詩云：達也。又弣側矢道也，以韋爲之。《儀禮·士喪禮》設依撻焉。《註》今文撻爲銛。又《崔豹·古今註》蛺蝶，江東呼爲撻末。本从𨔶。《集韻》或作𢺂。𨘈原字誤从𦍒作。

撼：《唐韻》胡感切《集韻》《韻會》《正韻》戸感切，𠀤含上聲。與㨔同。搖也。《宋史·蘇轍傳》元豐舊黨，多起邪說，以搖撼在位。《韓愈詩》蚍蜉撼大樹。又《韻會》動也。通作感。與詩無感我帨之感同。

撽：《集韻》《韻會》𠀤吉歷切。同擊。又《集韻》口敎切，敲去聲。義同。《莊子·至樂篇》撽以馬捶。《註》擊也。又堅堯切，音驍。遮也，與邀同。一說𢶡字變體。本从敫。敫字从攴作。又𢵿。

𢵿：《唐韻》《正韻》苦弔切《集韻》《韻會》詰弔切，𠀤音竅。《說文》旁擊也。《公羊傳·宣二年摮而殺之註》摮猶𢵿也。亦作撽。又《唐韻》苦擊切《集韻》詰歷切，𠀤音喫。義同。又《集韻》吉了切，音皎。持也。

撾：《集韻》《韻會》𠀤張瓜切，音檛。擊也。《魏志·太祖紀》伯魚三娶孤女，謂之撾婦翁。《唐書·柳宗元傳》自古賢人才士被謗議，不能自明，故有無兄盜嫂，娶孤女撾婦翁者。又擊鼓也。《後漢·禰衡傳》曹操召爲鼓吏，衡方爲漁陽參撾，聲節悲壯。又《字彙補》古禾切，音戈。《蘇軾·守歲詩》晨雞且勿唱，更鼓畏添撾。明年豈無年，心事恐蹉跎。

撿：《唐韻》良冉切《集韻》力冉切，𠀤音斂。《說文》拱也。又《集韻》《韻會》《正韻》𠀤居奄切，音撿。束也，拘也。《前漢·王霸傳》郡事，皆以義法令撿式。《註》撿，局也。又《爾雅·釋言》撿，同也。《註》撿，範模也，所出必同。又巡察也，𢯱也，挍也，舉也。《晉書·周顗傳》王導料撿中書故事，見顗表救己。又撿挍，官名。《唐書·百官志》開元六年，麗正修書院置使及撿挍官。○按撿挍二字𠀤从手。《廣韻》止收檢，以撿爲俗字。

擀：《集韻》古旱切，干上聲。以手伸物也。或省作扞。

擁：《唐韻》於隴切《集韻》《韻會》委勇切，𠀤雍上聲。《說文》本作𢹬。抱也。《禮·玉藻》肆束及帶，勤者有事，則收之，走，則擁之。《疏》肆餘也，謂束帶之餘組及帶之垂者。收謂斂持在手，擁謂抱之於懷也。《前漢·夏侯嬰傳面雍樹馳註》南方謂抱小兒爲雍樹，面偝也，雍抱持之，令面背己而抱之以馳。雍讀曰擁。又持也。《前漢·高帝紀》太公擁彗。《註》如今卒持帚也。又衞也，羣從也。又《爾雅·釋言邕支載也疏》邕，又作擁。擁護支持，皆載任之義。又《集韻》於容切，音雍。遮也。《禮·內則》女子出門，必擁蔽其面。《註》擁，猶障也。或作𢹭。亦作𢶜。

擂：《玉篇》力堆切，音雷。研物也。《集韻》作攂。又《韻會》盧對切，音纇。與礧同。推石自高而下也。《集韻》作擂。

㩒：《唐韻》巨今切《集韻》渠金切，𠀤音琴。與捦同。《說文》捦或从禁。詳捦字註。又《玉篇》《廣韻》《集韻》𠀤巨禁切。持也，與鈘同。

𢶀：《唐韻》仕懷切《集韻》崇懷切，𠀤音膗。倒損也。又《五音集韻》仕壞切。拉也。又粗賄切，音罪。義同。《正字通》木部檌字，亦訓倒損。𠀤俗字。

擃：《集韻》匿講切，搦上聲。撞也，刺也。或作搑。

擄：《唐韻》郞古切《集韻》《韻會》籠五切，𠀤音魯。掠也，獲也。通作鹵。

𢶁：撢字之譌。

𢶂：《集韻》王勿切。同𢯮。見𢯮字註。

擅：《唐韻》《集韻》《韻會》《正韻》𠀤時戰切，音繕。《說文》專也。《禮·冠義》尊重事，而不敢擅重。事《史記·范睢傳》擅國之謂王。又《增韻》据也。《戰國策》趙攻中山，取扶柳，五年以擅呼沱。《註》擅言固有之。

𢶃：《唐韻》附袁切《集韻》符袁切，𠀤音煩。𢶃撋也。與煩同。《詩·周南·薄汚我私傳》汚煩也。《箋》煩撋之。◎按本作煩。加手，贅。

𢶄：摫字之譌。《篇海》音規。作木弓也。○按與摫字音同訓異。諸韻書不載。

㩓：《唐韻》許委切《集韻》虎委切，𠀤音毀。《說文》傷擊也。亦作𢶙。

擆：《玉篇》《唐韻》張略切《集韻》陟略切，𠀤音勺。讀與酌近。置也。又擊也。又《集韻》直略切，音著。亦擊也。《玉篇》別作𢷷。俗作撯。

擇：《唐韻》丈伯切《集韻》《韻會》《正韻》直格切，𠀤音宅。《說文》揀選也。《書·呂𠛬》罔有擇言在躬。《禮·中庸》擇善而固執之者也。又《史記註》達各切，音鐸。《龜筴傳》悤悤疾疾，通而不相擇，妖孽數見，傳爲單薄。又《集韻》夷益切，音奕。人名。漢有司馬無擇。本作擇。或作𢍰。

擈：同撲。詳撲字註。

𢶅：《集韻》《韻會》《正韻》𠀤食列切。同揲。見揲字註。《前漢·揚雄傳》𢶅之以三策。《註》三三而分之。

擉：《唐韻》《集韻》《韻會》《正韻》𠀤測角切，音齪。與簎同。刺取龞蜃也。《莊子·則陽篇》冬則擉龞於江。《韓愈·祭鱷魚文》罔繩擉刃，以除蟲蛇惡物。或作捒。又作捔。又《唐韻》《集韻》𠀤敕角切，音㪬。亦與簎同。又《集韻》側角切，音捉。又殊玉切，音蜀。又樞玉切，音觸。義𠀤同。又株玉切，音斸。《莊子·擉龞註》徐邈讀。

擊：《唐韻》古歷切《集韻》《韻會》吉歷切，𠀤音激。《說文》攴也。《徐曰》撲也。《廣韻》打也。《增韻》扣也。《易·蒙卦》擊蒙。《註》擊去童蒙，以發其昧。《史記·叔孫通傳》拔劒擊柱。又《酷吏傳》義縱以鷹擊毛摯爲治。又攻殺也。《楚語》刲羊擊豕。《註》擊，殺也。《前漢·高帝紀》急擊之勿失。又觸也。《莊子·田子方》目擊而道存矣。或作撽。又《集韻》《韻會》《正韻》𠀤𠛬敵切，音檄。與覡同。男巫也。《荀子·王制篇》知其吉凶妖祥，傴巫跛擊之事也。《註》擊讀爲覡。又《集韻》吉詣切，音訃。人名。春秋晉有屠擊。

㩔：《集韻》徒渾切，音屯。搒也。與𥴫同。或作𥷝。

擋：《唐韻》《集韻》《韻會》《正韻》𠀤丁浪切，當去聲。摒擋也。亦作屛當。《晉書·阮孚傳》祖約，性好財，正料財物，客至，屏當不盡。

擌：《唐韻》山責切《集韻》色責切，𠀤音栜。黐擌，捕鳥具。

𢶆：《唐韻》《集韻》《韻會》𠀤居謁切。同揭。見揭字註。

𢶇：《唐韻》渠營切，音瓊。搏𢶇子一名投子。《正字通》橩字之譌。別見木部。

操：《唐韻》七刀切《集韻》《韻會》《正韻》倉刀切，𠀤草平聲。《說文》把持也。《禮·曲禮》謀於長者，必操几杖以從之。《左傳·襄三十一年》猶未能操刀而使割也。《前漢·貢禹傳》勇猛能操切百姓者。《註》操，持也。切，刻也。又姓。明嘉靖給事中操守經，江西浮梁人。又《唐韻》《集韻》《韻會》《正韻》𠀤七到切，音糙。所守也，持念也。《前漢·張湯傳》湯客田甲有賢操。《註》所執持之志行也。《後漢·趙熹傳》熹少有節操。又風調曰操。《南史·袁粲傳》淸整有風操。又琴曲也。《後漢·曹褒傳》樂詩曲操，以俟君子。《註》《劉向·別錄》曰：君子因雅琴以致思，其道閉塞，悲愁而作者，名其曲曰操。言遇災害，不失其操也。

𢶈：《唐韻》都晧切。擣本字。依《說文》篆體。詳擣字註。

擎：《唐韻》《集韻》《韻會》《正韻》𠀤渠京切，音鯨。舉也，拓也，持高也。《杜甫詩》書從稚子擎。又《廣韻》《集韻》《韻會》渠映切《正韻》具映切，𠀤音競。義同。本作擎。或作㢣。亦作擏。擎原字从攴不从攵作。

擏：《集韻》渠京切，本作擎。又《正韻》與檠通。輔正弓弩器。《荀子·性惡篇》良弓不得排擏，則不能自正。又《集韻》《韻會》舉影切《正韻》居影切，𠀤音景。戒也。與儆通。亦與檠通。《揚子·法言》見弓之張兮，何謂也，曰：擏之而已。

𢶉：《唐韻》普麥切《集韻》《韻會》匹麥切，𠀤音檗。射中物聲。《張衡·西京賦》流鏑𢶉㩧。

𢶊：《韻會》九件切。搴本字。○按《說文》作㩃。《唐韻》《集韻》𠀤無𢶊。見㩃字註。

𢶋：《唐韻》《集韻》𠀤他結切，音鐵。捅𢶋也。

擐：《唐韻》《集韻》《韻會》《正韻》𠀤胡慣切，音患。《說文》貫也。《左傳·成十三年》躬擐甲冑。《吳語》夜中乃令服兵擐甲。又《集韻》古患切，音慣。義同。又《唐韻》古還切《集韻》《韻會》《正韻》姑還切，𠀤音關。義同。又《集韻》古泫切，音畎。繫也。又荀緣切，音宣。與揎同。《禮·王制·臝股肱註》謂擐衣出其臂脛。《陸氏音義》擐讀宜音宣，依字作㩊。字林云：㩊臂也。先全反。◎按㩊，別本譌作㩱。互見㩊字註。本作𢸃。省从睘。

𢶌：《集韻》師加切，音沙。拘引也。

擑：《集韻》卽涉切。同接。見接字註。

擒：《唐韻》巨今切《集韻》《韻會》《正韻》渠金切，𠀤音琴。與捦同。詳捦字註。《禮·曲禮·不離禽獸疏》禽者，擒也。言鳥力小，可擒捉而取之。通作禽。又《集韻》巨禁切，音噤。與扲同。見扲字註。

𢶍：《唐韻》才盍切《集韻》疾盍切，𠀤音䪞。讀若慙入聲。擸𢶍，和雜也。又《唐韻》私盍切《集韻》悉盍切，𠀤音𠎷。讀若三入聲，破聲也。一曰持也。又搕𢶍，糞色。

㩕：《集韻》郞丁切。同拎。

𢶎：《集韻》胡化切。同摦。

𢶏：《集韻》匹沼切，音縹。落也。《正字通》同摽。○按《集韻》義同音近，應從同。

𢶐：《篇海》音義同𢹍。

𢶑：《字彙》乃了切。音裊。◎按韻書無裊，正譌以裊爲褭。俗文𢶑卽俗𢸣字。別見十六畫。

擓：《唐韻》苦淮切《集韻》枯懷切，𠀤音匯。揩摩也。又抆拭也。或省作㨤。

𢶒：《唐韻》《集韻》𠀤古外切，音膾。收也。《路史》有巢氏敎民巢居，𢶒𦮺桔以爲蓐。

㩖：《集韻》渠良切，音强。扶持貌。

𢶓：《集韻》取猥切，崔上聲。摸也。又《正字通》罪本作辠，𢶓與𢶀同。

擔：《唐韻》《集韻》《韻會》都甘切《正韻》都藍切，𠀤膽平聲。與儋同。背曰負，肩曰擔。《釋名》擔，任也，任力所勝也。《易·繫辭負且乗疏》負者，擔負於物也。《戰國策》蘇秦嬴縢履蹻，負書擔囊。又左擔，地名。《任豫益州記》隂平縣北有左擔道，於成都爲西，自北來者，擔在左肩，不得度右肩也。又武擔，山名。在成都西北。《蜀志·先主傳註》蜀王妻物故，發卒擔土於成都郭中葬，高七丈，號曰武擔也。又去聲。《唐韻》《集韻》《韻會》《正韻》𠀤都濫切。謂所負也。《左傳·莊二十二年》弛于負擔。《註》丁暫反。又《集韻》時豔切，音贍。假也。《禮·喪服四制》杖者，何也，爵也。或曰擔主。《儀禮·喪服》無爵而杖者何，擔主也。《註》假之以杖，尊其爲主也。又以贍切，音豔。義同。

𢶔：俗摱字。別見十一畫。

㩗：《正字通》俗攜字。

擕：與㩗同。

𢶕：俗揃字。別見九畫。

擖：《唐韻》恪八切，音劼。《說文》刮也。一曰撻也。又《集韻》《韻會》𠀤丘瞎切，音楬。義同。又《唐韻》古轄切《集韻》居轄切，𠀤音猰。亦刮也。又折也，架也。又《集韻》力盍切，音臘。亦折也，與擸同。又古滑切。義同。又搔也。又《唐韻》丈甲切《集韻》直甲切，𠀤音霅。押擖，重接貌。又《集韻》《韻會》《正韻》𠀤弋涉切，音葉。箕舌也。《禮·少儀》𢬵席不以鬣，執箕膺擖。《疏》當掎箕舌自鄕胷前。又《集韻》益涉切，音靨。義同。又居曷切，音葛。搳擖，揳木聲。又力涉切，音獵。理持也。同擸。又去例切，音憩。亦刮也。

擗：《唐韻》房益切《集韻》《韻會》《正韻》毗亦切，𠀤音闢。拊心也。《孝經》擗踊哭泣。通作辟。《詩·邶風》寤辟有摽。又《莊子·馬蹄篇》摘擗爲禮。《註》屈折手足之意。亦作擘。又《韻會》匹歷切，音霹。擘開也。《楚辭·九歌》擗蕙櫋兮旣張。《註》擗，折也。又《韻會》匹辟切《正韻》匹亦切，𠀤音僻。義同。

擘：《唐韻》《集韻》《韻會》《正韻》𠀤博厄切，音蘗。《說文》撝也。《廣韻》分擘也。《禮·內則》塗皆乾擘之。《疏》擘，去。乾，塗也。《李白詩》巨靈擘太華。又《說文》大指也。《孟子》吾必以仲子爲巨擘焉。又挽擘也。弓弩手張曰擘，足踏曰蹶。又《揚子·方言》擘，楚謂之紉。又《集韻》蒲歷切，音甓。亦大指也。又《韻會》《正韻》𠀤毗亦切。與擗同。《六書故》借用捭。

𢶖：《集韻》容朱切。同揄。邪揄也。見前捓揄註。又叶以周切，音由。《歐陽修·葛氏鼎詩》以示世俗遭捓𢶖，明堂朝會饗諸𠊲。

㩘：檥字之譌。○按《史記》《說文》𠀤作檥。別作艤。改从手，非。

擙：《字彙》於到切，音奧。磨也。

據：《唐韻》《集韻》《韻會》《正韻》𠀤居御切，音鋸。《說文》杖持也。《論語》據於德。又《廣韻》依也。《易·困卦》困于石，據于蒺藜。《詩·邶風》亦有兄弟，不可以據。《左傳·僖五年》享祀豐潔，神必據我。《註》據猶安也。又引也，援也。《爾雅疏序》事有隱滯，援據徵之。又按也。《禮·玉藻》君賜稽首據掌，致諸地。《疏》覆左手按於右手之上也。《老子·道德經》猛獸不據。《註》以爪按拏曰據。又拒守也。《史記·趙奢傳》先據北山上者勝。又姓。明宣德漏刻博士據成。又《集韻》其踞切，音遽。有形之貌。與莊子覺則蘧蘧然之蘧同。又《史記註》訖逆切，音戟。《呂后紀》見物如蒼犬，據高后掖。又叶求於切，音蘧。《史記·龜筴傳》事有所疾，亦有所徐。物有所拘，亦有所據。通作据。見据字註。

𢶗：摮本字。

𢶘：《篇海》音義同擓。詳擓字註。

𢶙：《集韻》虎委切。本作㩓。

擛：《集韻》弋涉切，音葉。擛擛，動貌。或作聶。

𢶚：《篇海》皮證切，憑去聲。依几也。又皮冰切，音憑。義同。宜作凭。

𢶛：《集韻》蘇昆切，音孫。捫也。與搎同。詳搎字註。

𢶜：《廣韻》於隴切。與擁同。詳見擁字註。

𢶝：《篇海》同捷。

擟：《唐韻》武移切，音彌。擟拘，山名。《正字通》按杜陽雜編：拘弭國有太凝山。弭亦作彌。擟拘卽拘弭之譌。

擠：《唐韻》《集韻》《韻會》《正韻》𠀤子計切，音霽。《說文》排也。一曰推也。《左傳·昭十三年》小人老而無子，知擠于溝壑矣。《註》擠，墜也。子細反。又《廣韻》《集韻》《韻會》《正韻》𠀤子禮切，音濟。義同。《史記·項羽紀》漢軍卻爲楚所擠。《莊子·人閒世》其君因其修以擠之。又《玉篇》《廣韻》將西切《集韻》《韻會》《正韻》牋西切，𠀤音齏。義同。

𢷋：《集韻》俾小切，飇上聲。落也。《正字通》與摽通。◎按𢷋𢶏𠀤同摽義。集韻，𢷋又音𤰞遙切，識也。與表同，是當从木。別見木部。

𢷌：《集韻》闥各切。同拓。見拓字註。

擡：《唐韻》徒哀切《集韻》《韻會》堂來切，𠀤音臺。《博雅》擡揌，動也。又《廣韻》擡，舉也。

擢：《唐韻》《集韻》《韻會》《正韻》𠀤直角切，音濁。《說文》引也。《揚子·方言》拔也。自關而西，或曰拔，或曰擢。《廣韻》抽也，出也。《戰國策》擢之乎賓客之中，而立之乎羣臣之上。《前漢·公孫弘傳》天子擢對爲第一。又《增韻》聳也。《班固·西都賦》抗仙掌以承露，擢雙立之金莖。又《玉篇》去也，徹也。《禮·少儀》侍投則擁矢，不角不擢馬。《疏》投壺，立籌爲馬，至三馬而成勝。若𤰞者雖得二馬，亦不敢徹尊者馬，足成已勝也。《莊子·騈拇篇》擢德塞性以收名聲。《註》拔去自然之德。

擣：《唐韻》《正韻》都晧切《集韻》《韻會》覩老切，𠀤音倒。《說文》本作𢶈。手椎也。《禮·內·則》擣珍取牛羊麋鹿麕之肉，必脄。一曰築也，敲也，舂也。《詩·小雅》我心憂傷，惄焉如擣。又《揚子·方言》依也。《郭璞註》謂可依倚之也。又《集韻》𨻰留切，音稠。聚也。《史記·龜筴傳》上有擣蓍，下有神龜。《註》擣，古稠字。擣蓍卽藂蓍。○按《字彙》改从木，入木部檮字。註誤。或作搗。又作捯。俗作㨶。

㩚：《集韻》謨蓬切，音蒙。收斂也。

𢷍：《集韻》於靳切，殷去聲。劑也。一曰平量也。或作𢳃。

𢷎：𢳎本字。周禮凡拜皆作𢷎。廣韻，正韻作𢷎。𠀤以篆爲楷也。《說文》首至地也。《周禮·春官·大祝》辨九𢷎之義。一曰稽首，二曰頓首，三曰空首，四曰振動，五曰吉𢷎，六曰凶𢷎，七曰奇𢷎，八曰褒𢷎，九曰肅𢷎。

擤：《篇海》呼梗切，亨上聲。手捻鼻膿曰擤。又《焦竑·俗用雜字》音省，義同。

㩛：《集韻》徒官切。同摶。

擥：《唐韻》盧敢切《集韻》《韻會》《正韻》魯敢切，𠀤音覽。《說文》撮持也。《禮·樂記·濫以立會疏》濫，猶擥也。擥然有積聚之意。《蜀志·諸葛亮傳註》夙興夜寐，罰二十以上，皆親擥焉。《管子·弟子職》飯必捧擥。又手擥取也。《屈原·離騷》夕擥洲之宿莽。《註》擥，采也。或作㩜。又作攬。

㩜：同擥。《前漢·五行志》㩜仲舒別向歆。《註》㩜謂引取之。又《𨻰湯傳》㩜城郭之兵。《註》總持也。又《息夫躬傳》撫神龍兮㩜其須。《註》謂執持之。又《唐韻》魯甘切《集韻》盧甘切，𠀤音藍。義同。

𢷏：《唐韻》蒲角切《集韻》《正韻》弼角切，𠀤音雹。同撲。詳撲字註。《揚子·太𤣥經》不庳其體𢷏。《註》擊也。又《集韻》普木切，音扑。《揚子·方言》盡也。南楚，凡物盡生者曰𢷏生。《郭璞註》今種物皆生，云𢷏地生也。《又》聚也。楚謂之𢷏。或謂之翕。

擦：《篇海》《字彙》𠀤初戛切，音察。摩之急也。

擧：《唐韻》居許切《集韻》苟許切，𠀤音莒。舉本字。《說文》對舉也。又《廣韻》以諸切，音余。與舁同。共舉也。《集韻》作𢪓。

𢷐：《唐韻》《集韻》《韻會》𠀤陟利切，音致。同疐。礙不行也。又頓也，跲也。

擨：《唐韻》以遮切《集韻》余遮切，𠀤音椰。擨𢶖也。或作歋，亦作捓。通作邪。又《集韻》余支切，音移。與歋同。《說文》人相笑相歋㢏也。或省作搋。

擩：《唐韻》而主切《集韻》橤主切，𠀤音乳。《說文》染也。《唐書·藝文志》擩嚌道眞。又《唐韻》《集韻》𠀤儒誰切，音蕤。義同。又搵也。《周禮·春官·大祝》辨九祭，六曰擩祭。《註》擩讀爲虞芮之芮。以肝肺菹擩鹽醢中，以祭也。《儀禮·公食大夫禮》賔升席坐取韭菹，以辨擩干醢，上豆之閒祭。或作㨎。又作㧫。又《集韻》《正韻》𠀤而宣切，輭平聲。義同。又挼莎也。與撋同。又《集韻》如劣切，音𤑔。義同。亦作㨎。又《唐韻》而遇切《集韻》儒遇切，𠀤音孺。手進物也。又《集韻》尼主切，音醹。拄也。又《唐韻》奴豆切《集韻》乃豆切，𠀤音耨。搆擩，不解事也。

擪：《唐韻》於葉切《集韻》《韻會》益涉切，𠀤音靨。讀若厭入聲。《說文》一指按也。《莊子·外物篇》擪其顪。《元稹·連昌宮辭》李謩擪笛傍宮牆。又《正韻》弋涉切，音葉。義同。又《集韻》託協切，音帖。又諾協切，音敜。或作壓。義𠀤同。又乙甲切，音壓。亦按也。又《唐韻》《集韻》𠀤於琰切，音黶。持也。亦作擫。古文通厭。

擫：同擪。《王褒·洞簫賦》膠緻理比，挹抐擫㩶。《註》擫㩶，一作擪扢。手執之狀也。《白居易·霓裳羽衣歌》擊擫彈吹聲邐迤。本作㩎。考證：〔《王褒·洞簫賦》挹抐擫㩶，順敘𤰞迖。〕謹按所引文義不連，謹照原賦改膠緻理比，挹抐擫㩶。

𢷑：《集韻》呼典切。同抮。見抮字註。

擬：《唐韻》魚紀切《集韻》《韻會》偶起切，𠀤疑上聲。《說文》度也。《增韻》準擬揣度以待也。《易·繫辭》擬之而後言。《疏》擬度之而後言也。又像也，比擬也。《前漢·公孫弘傳》管仲相齊有三歸，侈擬於君。《註》擬，疑也，言相似也。《後漢·張衡傳》吾觀太𤣥，方知子雲妙極道數，乃與五經相擬。《集韻》或作譺。又作懝。《禮記》通作儗。《漢書》借作儀。

𢷒：《集韻》《韻會》𠀤巨列切，音傑。擔也。或作揭，又作搩。又《集韻》其謁切，音碣。與揭同。

㩝：《集韻》胡刀切，音豪。較多少曰㩝。

𢷓：《集韻》霍虢切。同捇。見捇字註。

𢷔：《集韻》隱綺切，音倚。𢷔匜，不正也。或省作掎。

𢷕：《唐韻》莫角切《集韻》墨角切，𠀤音藐。擊也，打也。

擭：《唐韻》一虢切《集韻》《韻會》屋虢切，𠀤音嚄。《說文》搫擭也。一曰握也。又手取也。《張衡·西京賦》抄木末，擭獑猢。又《唐韻》胡誤切《集韻》胡故切，𠀤音護。布擭也。猶分解也。又《集韻》《韻會》𠀤胡化切，華去聲。捕獸機檻也。《書·費誓》杜乃擭。《禮·中庸》驅而納諸罟擭陷阱之中。《周禮·秋官·雍氏》春令爲阱擭，秋令塞阱杜擭。《註》擭，柞鄂也。堅地阱淺，則設柞鄂於其中。又《唐韻》《正韻》胡郭切《集韻》《韻會》黃郭切，𠀤音穫。義同。又《集韻》胡谷切，音斛。義同。書，杜乃擭。徐邈讀。

𢷖：《玉篇》《唐韻》都管切《集韻》覩緩切，𠀤音短。《博雅》轉也。一曰轉籰也。

𢷗：《集韻》鉏救切，音驟。擊也。

擮：《集韻》子悉切，音堲。摘也。與𢪍同。又昨結切。與截同。

擯：《唐韻》《集韻》《韻會》《正韻》𠀤必仞切，賓去聲。斥也，棄也。《崔寔政論》寡不勝衆，遂見擯棄。又與儐同。導賓也。主國之君所使出接賓者，在主曰擯，在客曰介。《禮·聘義》卿爲上擯，大夫爲承擯，士爲紹擯。《疏》承者，承副上擯也。紹者，繼續承擯也。《周禮·秋官·小行人》凡四方之使者，大客則擯。《註》擯而見之王，使得親言也。又《正韻》𤰞民切，音賓。義同。通作賓。俗作𢷤。

𢷘：俗㩃字。《集韻》九件切。見㩃字註。

𢷙：《集韻》枯公切，音空。與箜同。箜篌，樂器，師延作，或加手。別詳竹部箜字註。

擰：《字彙補》泥耕切，音獰。搶擰，亂也。○按《漢書》國制搶攘註：攘，女庚反，音搶。攘爲傖獰。今改攘作擰，非。

𢷚：《篇海》音義與𢷶同。○按𢷶字之譌。

𢷛：《字彙補》與據同。◎按隸文據作𢷛。

𢷜：《集韻》竦，古作𢷜。註詳立部七畫。

㩞：《字彙補》與㨲同。○按㨲卽㩍字。見班固北征頌。此復因㨲而譌。

𢷝：《篇海》同揔。○按與𢵃𠀤譌文。又𢷵字，見考工記矢人夾而搖之註。今人以指夾矢𢷵衞。按諸韻書不載，音義無考。附存之。

擲：《唐韻》《集韻》《韻會》《正韻》𠀤直隻切，音躑。讀若呈入聲。投也，振也。《增韻》拋也，掉也。與擿同。《晉書·孫綽傳》嘗作天台山賦，以示范榮期云：卿試擲地，當作金石聲也。《杜牧·阿房宮賦》鼎鐺玉石，金塊珠礫，弃擲邐迤。秦人視之，亦不甚惜。

擳：《唐韻》阻瑟切，音櫛。挃擳也。又《集韻》子結切，音節。拭也。與幯同。

擴：《集韻》《韻會》闊霍切《正韻》苦郭切，𠀤音廓。張小使大也。《孟子》知皆擴而充之矣，或作㨯。又《集韻》《韻會》𠀤光霍切，音郭。義同。又《集韻》忽郭切，音霍。又古獲切，音幗。義𠀤同。又古曠切，光去聲。充也。與撗同。又《唐韻》《集韻》𠀤胡曠切，黃去聲。搥打也。與攩同。

𢷶：《唐韻》《集韻》𠀤力求切，音留。斬刺也。又束也，捋也。與摎同。

擵：俗摩字。

擶：《集韻》子賤切，音箭。射𢽽令正也。

𢷷：同擆。《玉篇》重出分爲二。

擷：《唐韻》《正韻》胡結切《集韻》《韻會》奚結切，𠀤音絜。捋取也。又與襭同。以衣貯物，而扱其衽也。又《唐韻》虎結切《集韻》顯結切，𠀤音肸。義同。

㩠：《集韻》於刀切，奧平聲。與鏖同。盡死殺人曰鏖糟。又捊，古作㩠。註詳七畫。又被表切，音𣨅。折縛也。

擸：《唐韻》良涉切《集韻》《韻會》《正韻》力涉切，𠀤音獵。《說文》理持也。《儀禮·聘禮》尚擸坐啐醴。《崔駰·達旨》無事則躐纓整襟。《註》躐字宜从手。廣雅云：擸，持也。又《唐韻》盧盍切《集韻》力盍切，𠀤音臘。折也。又破壞聲。《左思·吳都賦》拉擸雷硠。《註》拉擸，木摧傷之聲。或作擖。俗作𢴫。

㩡：《集韻》朗可切，羅上聲。掗㩡，搖也。

𢷸：《集韻》展里切，致上聲。讀如角徵羽之徵。刺也。

㩢：《唐韻》《集韻》𠀤莫結切，音蔑。《博雅》擊也。一曰㩢揳。不方正也。作事不方正曰㩢揳，木不方正曰櫗楔，人不方正曰㒝偰。又《唐韻》莫計切《集韻》彌計切，𠀤音謎。拭滅也。又裁也。又《集韻》莫八切。亦拭也。

𢷹：《篇海》直善切，躔上聲。手𢷹轉也。

擹：《唐韻》《集韻》𠀤他干切。與攤同。見攤字註。又擹蒱，賭博也。

㩣：《集韻》吁韋切。與揮同。《揚子·太𤣥經》㩣而散之者，人也。《又》天渾而㩣，故其運不已。《註》㩣，猶移也。

𢷺：《集韻》徒谷切，音牘。抽也。

擺：《唐韻》北買切《集韻》《韻會》《正韻》補買切，𠀤拜上聲。開也，撥也。排而振之也。《馬融·廣成頌》擺牲班禽。《張協·七命》鉤爪摧，鋸牙擺。《韓愈詩》乾坤擺雷硠。又《集韻》部買切，牌上聲。義同。本作擺。亦作𢸇。通作捭。

擻：《唐韻》《集韻》𠀤蘇后切，音叟。抖擻，舉也。《王維詩》抖擻辭貧里。《釋氏要覽》梵語杜多，華言抖擻。亦作斗藪。

擼：《篇海》郞古切，音魯。動也。

𢷻：《集韻》余專切，音緣。把也。

㩤：《唐韻》《集韻》𠀤芳無切，音敷。張也，揚也。

𢷼：搓本字。省作搓。今作搓。搓字差上作卝形。

㩥：俗攕字。別見十七畫。

𢷽：俗摡字。別見十一畫。

擽：《唐韻》離灼切《集韻》力灼切，𠀤音略。擊也。《唐書·胡証傳》証膂力絕人，取鐵燈檠，擽合其跗，橫膝上，謂客曰：飮不釂者，以此擊之。又《唐韻》郞擊切《集韻》郞敵切，𠀤音歷。義同。又捎也。或作攦。又作攊。又《集韻》弋灼切，音藥。竭也。又歷各切，音洛。亦擊也。與挌同。

擾：《唐韻》而沼切《集韻》《韻會》《正韻》爾紹切，𠀤音繞。《說文》煩也。《廣韻》亂也。《書·胤征》俶擾天紀。《前漢·曹參傳》以齊獄市爲寄，愼勿擾也。又馴也，順也，安也。《書·臯陶謨》擾而毅。《註》馴擾而果毅。又《周官》司徒掌邦敎，敷五典，擾兆民。《周禮·地官·大司徒》以佐王安擾邦國。《註》擾亦安也。言饒衍之。又《夏官·職方氏》河南曰豫州，其畜宜六擾。《註》馬牛羊豕犬雞。《疏》六擾，與爾雅六畜，周禮六牲，一也。《左傳·昭二十九年》董父實甚好龍，乃擾畜龍。《疏》順龍所欲而畜養之。又《集韻》《韻會》《正韻》𠀤如招切，音饒。義同擽。《周禮·六擾釋文》徐邈，劉昌宗讀饒。《前漢·高帝紀贊》劉累學擾龍。《註》師古又讀饒。又《集韻》乃老切，音惱。亦煩也。又叶忍九切，柔上聲。《李尤平樂觀賦》飛丸躍劒，沸渭回擾。巴渝隈一，踰眉相受。本从𡕿。《說文》作𢹎。又𢺕。考證：〔《左傳·昭二十九年》董父實甚好龍，乃擾畜龍。《註》順龍所欲而畜養之。〕謹照原書註改疏。

𢷾：《廣韻》沙劃切《集韻》率摑切，𠀤音槭。與摵同。見摵字註。又《集韻》測革切，音策。擊也。與𥰡同。

擿：《唐韻》《集韻》《正韻》𠀤直隻切，音躑。《說文》搔也。《後漢·輿服志》簪以瑇瑁爲擿。《列子·黃帝篇》指擿無痟癢。一曰投也。《史記·刺客傳》荆軻廢，乃引𠤎首，以擿秦王。《註》與擲同。古字耳。《莊子·胠篋篇》擿玉毀珠，小盜不起。又《集韻》《正韻》𠀤他歷切，音剔。挑也。《前漢·宣帝紀》詔令三輔，毋得以春夏擿巢探卵。又《趙廣漢傳》發姦擿伏如神。《註》擿謂動發之也。或作硩。又作𢱦。又《集韻》丁歷切，音的。義同。又磓也。又陟革切，音謫。取也。與摘同。

𢷿：擮本字。

㩦：攜字省文。別見十八畫。

𢸀：《玉篇》力帝切《集韻》郞計切，𠀤音麗。裂也。◎按本十六畫，字彙入十五畫，誤。

攀：《唐韻》普班切《集韻》《韻會》《正韻》披班切，𠀤盼平聲。引也。《晉語》攀輦卽利而舍。又自下援上也。《莊子·馬蹄篇》鳥鵲之巢，可攀援而闚。《崔駰·達旨》攀台階闚紫闥。或作扳。亦作𢸅。

攁：《集韻》以兩切，音養。發動也。

攂：《唐韻》《集韻》《韻會》𠀤盧對切，音纇。急擊鼓也。或作𢺢。又轉石也。《唐書·李光弼傳》徹民屋爲攂石車，車二百人挽之。石所及，輒數十人。又《集韻》盧回切，音雷。硏物也。與𢺢同。《玉篇》《韻會》別作擂。見擂字註。

㩧：《唐韻》蒲角切《集韻》《韻會》弼角切，𠀤音雹。擊也。又擊聲。又《唐韻》《集韻》𠀤匹角切，音璞。亦擊也。或作撲扑。又作𢪊攴。又《集韻》北角切，音剝。與𣀛同。又普講切。義同。又博陌切，音百。亦擊聲。本作𢹯。

攃：《唐韻》桑割切《集韻》《韻會》桑葛切，𠀤音薩。與撒同。詳撒字註。《韓愈·月蝕詩》星如攃沙出。又《唐韻》《集韻》《韻會》𠀤七曷切，音䌨。足動草聲。又摩也。或作礤。

攄：《唐韻》丑居切《集韻》《韻會》《正韻》抽居切，𠀤音樗。舒也。《班固·答賓戲》獨攄意乎宇宙之外。又布也。《司馬相如·封禪書》攄之無窮。又散也。《揚雄·河東賦》奮六經以攄頌。又猶騰也。《張衡·思𤣥賦》八乗攄而超驤。又《玉篇》擬也。或作捈。通作摴。

攅：俗攢字。別見十九畫。

𢸁：《唐韻》居竦切，音拱。姓也。

㩨：《集韻》祖芮切。同㨹，裂也。又旋芮切，音彗。挂也。又《唐韻》《集韻》𠀤胡桂切，音惠。義同上二音。或作𢴥。

㩩：《唐韻》去潁切《集韻》犬潁切，𠀤音頃。《揚子·方言》㩩挻，竟也。又《集韻》騂潁切義同。

𢸂：《六書故》摽本字。《說文》作𢸂。別見十八畫。

𢸃：《廣韻》擐本字。《說文》从手瞏聲。

𢸄：《集韻》子淺切。與揃同。見揃字註。

𢸅：《唐韻》普班切。同攀。《說文》𠬜字重文。𠬜，引也。从反廾，又从手从樊作𢸅。

𢸆：俗摹字。《篇海》音義同攥，非。

㩪：《篇海》音義同擷。〇按擷字之譌。

𢸇：《集韻》補買切。與擺同。詳擺字註。

𢸈：《篇海》同摘。

𢸉：《篇海》責加切，音摣。手取物。與摣同。○按摣字之譌。

㩬：《正字通》𢹍字之譌。別見十七畫𢹍字註。

攇：《唐韻》虛偃切《集韻》許偃切，𠀤軒上聲。《博雅》擬也。一曰手約物也。又《通雅》震攇猶搴拏也。《蜀志·許慈傳》時尋楚撻，以相震攇。

𢸣：《唐韻》奴鳥切《集韻》乃了切，𠀤音嫋。摘也。或省作𢴶。俗作𢶑。

𢸤：《集韻》虛宜切。與𢹍同。見𢹍字註。

攈：《唐韻》《正韻》居運切《集韻》《韻會》俱運切，𠀤君去聲。《說文》拾也。《前漢·𠛬法志》蕭何攈摭秦法。《註》收拾也。或作捃。亦作攟。又《韻會》《正韻》𠀤舉蘊切，君上聲。又《集韻》九峻切，汮去聲。義𠀤同。又鋪畏切，同𢥄。用力極也。互見捃字註。

𢸥：《集韻》《韻會》𠀤初患切。與篡同。逆而奪取也。

攉：《唐韻》虛郭切《集韻》《韻會》忽郭切，𠀤音霍。手反覆也。搖手曰揮，反手曰攉。又《廣韻》盤手戲也。又訖岳切。與搉榷通。《前漢·王莽傳》豪吏猾民，辜而攉之。《註》謂獨專其利，而令他人犯者得罪辜也。又《淮南子·俶眞訓》豈可謂無大揚攉乎。

𢸦：《玉篇》羊水切《集韻》愈水切，𠀤音唯。棄也。與㨊同。

㩭：《玉篇》《集韻》𠀤下巧切，音澩。讀若效上聲。擾也，亂也。《王褒·洞簫賦》攪搜㩭捎。或作攪。

𢸧：《唐韻》徐鹽切《集韻》徐廉切，𠀤音燖。摘物也。或作𧅩。又作撏。亦作𢸱。

𢸨：𢷌字之譌。

攊：《唐韻》郞擊切《集韻》郞敵切，𠀤音歷。擊也。與擽同。

𢸩：《篇海》緇莘切。同搸。

𢸪：《集韻》蘇遭切。與搔同。詳搔字註。

𢸫：《集韻》孫租切，音蘇。摸也。

攋：《唐韻》盧達切《集韻》郞達切，𠀤音辣。撥攋，手披也。或作揦。又《集韻》洛駭切，賴上聲。把攋，弃去也。又落蓋切，音賴。毀裂也。又魯旱切，音嬾。《揚子·方言》壞也。

攌：《集韻》戸版切《韻會》合版切，𠀤音睅。讀若環上聲。木柵也。《史記·賈誼服賦》拘士繫俗兮，攌如囚拘。又《正韻》烏版切，音綰。義同。又《正字通》拘繫也。獄名圜土，使囚不得越出。攌與圜通。

攍：《唐韻》以成切《集韻》《韻會》怡成切《正韻》餘輕切，𠀤音盈。《揚子·方言》儋也。齊楚𨻰宋之閒曰攍。或作㨕。通作嬴。

𢸬：《集韻》古壞切，音怪。毀也。與壞同。或作𣀤。

攎：《唐韻》洛乎切《集韻》龍都切，𠀤音盧。《說文》拏持也。又《揚子·方言》張也。一曰引也。斂也。又《集韻》魯故切，音路。捗攎，收斂也。或誤作攄。又良何切，音羅。揀也。與攞同。

𢸭：《集韻》盧東切，音聾。擊也。

攏：《唐韻》《正韻》力董切《集韻》《韻會》魯孔切，𠀤聾上聲。持也，掠也。一曰拗攏，籌也。謂酒律。又《集韻》《韻會》𠀤盧東切，音聾。理也。鄭氏曰：从𢸭轉註。《正字通》六書略𢸭攏分爲二，非。

攐：《唐韻》去虔切《集韻》《韻會》丘虔切，𠀤音愆。《說文》摳衣也。○按《詩》：褰裳涉溱。从褰爲正。又《集韻》丘言切，音㨜。義同。

𢸮：《唐韻》芳武切，同撫。《說文》篆體从橆。

𢸯：𢳍本字。見𢳍字註。

𢸰：搢本字。見搢字註。

𢸱：《集韻》徐廉切。本作𢸧。詳𢸧字註。

𢸲：《篇海》音靈。窻𢸲也。○按窻櫺宜从木。此譌文。

𢸳：《集韻》先彫切。同㩋。詳㩋字註。

𢸴：《揚子·方言》以冉切，音剡。續也。秦晉續折謂之𢸴。《集韻》譌从木。

攓：《集韻》《韻會》𠀤丘虔切。與搴同。詳搴字註。《蘇軾·攓雲篇序》雲氣自山中來，以手掇，開籠收其中，歸家雲盈籠，開而放之，作攓雲篇。又《正韻》苦堅切。義同。又《集韻》九件切，音蹇。與㩃同。《揚子·方言》取也。南楚曰攓。《列子·天瑞篇》攓蓬而指。

攔：《玉篇》力丹切《唐韻》落千切，𠀤音蘭。遮攔也。亦作闌。

𢹍：《唐韻》許羈切《集韻》虛宜切，𠀤音犧。擊也。或作𢸤。又《集韻》丘奇切，音𢽽。又許几切，音唏。又香義切，音戲。義𠀤同。

攕：《唐韻》所咸切《集韻》《韻會》師咸切，𠀤音毿。讀與衫近。《說文》好手貌。引《詩》：攕攕女手。今文作摻。又或作揱。又《集韻》《韻會》𠀤思廉切，音纖。與摻同。又《揚子·方言》攕攕，白貌。又《集韻》將廉切，音尖。拭也。同㡨。

𢹎：《唐韻》而沼切。擾本字。《說文》从手𡕿聲。詳擾字註。

𢹏：《唐韻》以諸切《集韻》羊諸切，𠀤音余。《說文》對舉也。《正字通》本作舁。《說文》舉訓對舉。別作𢹏，同訓異讀，非。

㩮：《唐韻》《集韻》《韻會》𠀤丘言切，音㨜。舉也。或作揭。㩮原字从𦦙作。又攑。

㩯：《集韻》蒲波切，音婆。斂聚也。又除也。與搫同。

𢹐：《篇海》音義同擘。◎按擘字之譌。

𢹑：《集韻》豬孟切。與幀同。《文字指歸》開張畫繪也。本作㡧。又中莖切，音朾。讀如伐木丁丁之丁，張也。與𧯫同。

𢹒：《集韻》悉協切，音燮。取也。

攖：《唐韻》於盈切《集韻》《韻會》伊盈切，𠀤音纓。拈也，亂也。又觸也，迫近也。《孟子》虎負嵎，莫之敢攖。又《集韻》娟營切，音縈。有所繫著也。《莊子·大宗師》攖寧也者，攖而後成者也。《註》物縈亦縈，而未嘗不寧也。通作嬰。

攗：《唐韻》武悲切《集韻》旻悲切，𠀤音眉。水中芰也。《爾雅·釋草》蔆蕨攗。

𢹓：《正字通》俗扠字。《篇海》音義與扠同。

攘：〔古文〕𣀮《唐韻》汝羊切《集韻》《韻會》《正韻》如陽切，𠀤音穰。《說文》推也。又竊也。《書·呂𠛬》奪攘矯虔。《禮·禮器》匹士太牢而祭，謂之攘。又因其自來而取曰攘。《論語》其父攘羊。又卻也。《禮·曲禮》左右攘辟。《周禮·秋官·禁殺戮》掌司攘獄者，遏訟者，以告而誅之。《註》攘，猶卻也。《疏》謂人有罪過，官有文書。追攝不肯受者。《齊語》西征攘白翟之地。《前漢·鄒陽傳》攘袂而正議。《註》攘袂，猶今人云捋臂。又除也。《詩·大雅》攘之剔之。《疏》攘除翦剔。又《揚子·方言》止也。又《唐韻》如兩切《集韻》《韻會》《正韻》汝兩切，𠀤音壤。擾也。《前漢·𨻰平傳贊》傾側擾攘楚魏之閒。又《唐韻》《集韻》《韻會》人漾切《正韻》人尚切，𠀤與讓通。遜也。《前漢·禮樂志》隆雅頌之聲，盛揖攘之容。《註》攘，古讓字。又《藝文志》道家者流，合於堯之克攘，易之嗛嗛。又《集韻》式亮切，賞去聲。與饟同。《詩·小雅》攘其左右。《箋》攘讀爲饟。又《集韻》《韻會》𠀤泥庚切，音獰。搶攘，亂貌。《前漢·賈誼傳》國制搶攘。《註》攘，女庚反。師古讀搶攘爲傖獰。

𢹔：《玉篇》《集韻》《韻會》𠀤方問切。與拚同。埽除也。《詩·小雅·於粲酒埽箋》粲然已灑𢹔矣。

攙：《唐韻》楚銜切《集韻》《韻會》《正韻》初銜切，𠀤音毚。《說文》刺也。《博雅》銳也。一曰扶也。又彗星曰攙搶。與欃槍通。互見搶字註。又《唐韻》士咸切《集韻》鋤咸切，𠀤音讒。亦刺也。又《集韻》《韻會》𠀤初簪切，音嵾。天攙，星名。《史記·天官書》退而西北三月生天攙。《註》音參差之參。又《集韻》仕懺切，鑱去聲。完補也。一曰旁掣也。

𢹕：《唐韻》古文𢺃字。註詳十九畫。

𢹖：《唐韻》《集韻》𠀤古獲切，音幗。挻也。又《玉篇》掌耳也。或作摑。

𢹗：《篇海》同撻。○按《集韻》撻，古亦作𢽞。此贅文重出。

𢹘：《集韻》舉影切，音景。除也。

𢹙：《篇海》力淡切，音濫。米再舂曰𢹙。

𢹚：《集韻》斯兼切。拈𢹚，手稱物也。

㩰：《集韻》《類篇》𠀤子小切。同摷。見摷字註。又《玉篇》剽截也。○按艸部𧂈字，《集韻》子了切，與㩰體別義異。

𢹬：《說文》於隴切。擁本字。詳擁字註。《吳語》𢹬鐸拱稽。《集韻》或作㨣。又作𢺠。亦作𢹭。

𢹭：𢹬字變體。又《集韻》於容切。亦與擁同。

㩱：《唐韻》卽略切《集韻》卽約切，𠀤音爵。捎也。《博雅》擇也。一曰掆也。

𢹮：《集韻》魯水切，音壘。魁𢹮，喪家之樂。○按魁𢹮，本作傀儡。又《字彙》木部重出。

㩲：《九經字樣》古拳字。俗作權，譌。註詳六畫。

攛：《集韻》《韻會》《正韻》𠀤取亂切，音爨。擲也。又《集韻》七丸切，音鋑。義同。又俗謂誘人爲非曰攛掇。

㩳：《唐韻》息拱切《集韻》筍勇切《正韻》息勇切，𠀤音悚。執也，推也。又《禮·部韻略》挺也。《杜甫·畫鷹詩》㩳身思狡兔。《註》㩳，猶竦也。又《集韻》雙講切，雙上聲。亦推也。或省作㨦。

𢹯：《集韻》弼角切。㩧本字。見㩧字註。

㩴：《唐韻》居玉切《集韻》拘玉切，𠀤音鋦。《說文》爪持也。《徐鉉曰》今俗別作掬，非。《集韻》或作攫。又《集韻》權俱切，音劬。㩴疎，枝葉敷布貌。○按《太𤣥經》从木作欋。《正字通》从瞿，非匊音。爪持卽攫義，當是攫字譌省。

攜：《唐韻》戸圭切《集韻》懸圭切，𠀤音畦。《說文》提也。《六書故》縣持也。《書·立政》左右攜僕。《註》攜持僕御之人。《詩·大雅》如取如攜。《疏》物在地上，手舉攜之。《禮·曲禮》長者與之提攜，則兩手奉長者之手。《註》提攜，謂牽將行。又離也。《左傳·僖七年》招攜以禮。《周語》節度不攜。又連也。《前漢·天文志》杓攜龍角。《註》杓，斗柄也。又姓。見《姓苑》。或省作㩦。俗作携㩗擕，非。

𢹰：《玉篇》《集韻》𠀤古文摽字，註詳十一畫。

攝：《唐韻》書涉切《集韻》《韻會》《正韻》失涉切，𠀤音歙。《說文》引持也。《左傳·成十六年》請攝飮焉。《魯語》其爲後世昭前之令聞也，使長監於世，故能攝固，不解以久。《前漢·張耳𨻰餘傳》吏嘗以過笞餘，餘欲起，耳攝使受笞。又收斂也。《詩·大雅》朋友攸攝，攝以威義。《疏》相攝斂而佐助之以威儀之事也。《莊子·胠篋篇》攝緘縢，固扃鐍。《註》攝，猶結也。又整飭也。《儀禮·士冠禮》再醮攝酒。《疏》更撓攪添益，整頓示新也。《史記·荆軻傳》吾曩者目攝之。《註》怒視以攝整之也。又總也，兼也，代也。《禮·喪服小記》士不攝大夫。《疏》士喪無主。不敢使大夫兼攝爲主也。又《曾子問》卿大夫士，從攝主，北面于西階南。《註》攝主上卿，代君聽國政。《左傳·成二年》攝官承乏。一曰假也。《禮·檀弓》伯高之喪，冉子攝束帛乗馬而將之。《註》攝猶貸也。又錄也，追也，捕也。又讋服也。《前漢·霍去病傳》攝讋者弗取。《註》謂振動失志氣者，則赦也。又龜名。《爾雅·釋魚》三曰攝龜。又《唐韻》奴協切《集韻》《韻會》諾協切，𠀤音敜。亦持也。一曰安也，靜謐貌。《前漢·嚴助傳》天下攝然，人安其生。又《集韻》質涉切，音慴。曲折也。一曰龜名。又詰叶切，音篋。《爾雅註》攝龜，小龜也，腹甲曲折，能自張閉，江東呼爲陵龜。郭璞說。又色甲切，音霎。與翣同。《楚語》屛，攝之位。《註》屛，屛風也。攝形如今要扇，皆所以分別尊𤰞，爲祭祀之位。

𢹱：俗㩋字。○按𢸳字之譌。

𢹲：《字彙補》與攟同。《淮南子·要略篇》𢹲逐萬物之祖。

𢹳：《篇海》下巧切。撓也。◎按攪字之譌。

𢹴：《篇海》都管切。同𢷖。

𢹵：《篇海》同拶。

𢺂：《說文》作𨘈。古撻字。《集韻》或加手。註詳十三畫。原字作虍下逹。

𢺃：《唐韻》《集韻》𠀤吉典切。與挸同。詳挸字註。○按《正字通》作俗字，非。

𢺄：《集韻》姑還切，音關。手相關付也。《揚子·太𤣥經》𢺄神明而定摹。《註》關天地神明之事，以定於一，運九數，其道分明，若手相關付也。又《禮·內則·濡魚卵醬註》卵讀爲鯤，鯤魚子，或作𢺄也。《爾雅註》亦謂之鰥。

攞：《集韻》《韻會》𠀤朗可切，羅上聲。裂也。又《集韻》良何切，音羅。揀也。或亦作攎。

攟：《集韻》《韻會》《正韻》𠀤舉蘊切，君上聲。《博雅》取也，或作捃。又《廣韻》《集韻》《韻會》俱運切《正韻》居運切，𠀤與攈同。《魯語》收攟而烝，納要也。《唐書·柳璟傳》按宗正諜，撰永泰新譜，詔璟攟摭永泰後事，綴成之。

攠：《集韻》《韻會》𠀤忙皮切，音糜。弊也。鐘受擊處。《周禮·冬官考工記·鳧氏》于上之攠謂之隧。《註》于，鐘脣之上祛也。攠，所擊之處。靡弊也，窪而生光，有似夫隧。又《集韻》莫臥切，磨去聲。義同。又《集韻》《韻會》《正韻》𠀤眉波切。同摩。見摩字註。

攡：《唐韻》呂支切《集韻》《韻會》鄰知切，𠀤音離。張也。《揚子·太𤣥經》幽攡萬類，而不見形。又《集韻》《正韻》𠀤抽知切。與摛同。見摛字註。◎按本十八畫，字彙入十九畫，誤。

𢺅：《玉篇》七葉切，音妾。飯喿也。○按《廣韻》《集韻》从木作𣠺。《正字通》木部重出。

𢺆：《唐韻》魯過切《集韻》盧臥切，𠀤螺去聲。擊物之名。《集韻》作𢺆。

𢺇：《篇海》弋灼切，音藥。宮名。《正字通》擽字之譌。字彙無證。

攢：《韻會》徂丸切《正韻》徂官切，𠀤音巑。族聚也。《司馬相如·大人賦》攢羅列聚。又《上林賦》攢立叢倚。《宋之問詩》江回雲壁轉，天小霧峰攢。又不葬而掩其柩曰攢。亦作欑。又地名。《左傳·僖二十五年》晉侯朝王，王與之陽樊溫原攢茅之田。《後漢·郡國志》河南郡，修武有陽樊攢茅田。《註》杜預曰：縣西北有攢城。○按《左傳》《後漢書》攢𠀤从扌。《韻會》改从木作欑。又《唐韻》《韻會》《正韻》在玩切《集韻》徂畔切，𠀤巑去聲。亦聚也。又《唐韻》《集韻》𠀤則幹切，音贊。義同。又《集韻》《韻會》《正韻》𠀤祖官切，音鑽。治擇也。《禮·內則》柤棃曰攢之。《疏》一一攢看其蟲孔也。通作鑽。又《集韻》子罕切，音䰖。折也。又《韻補》寒韻古轉先韻，子全切，音鐫。《韋誕·景福殿賦》枅梧綺錯，楶棁鱗攢。芙蓉側植，藻井倒懸。

𢺈：《集韻》盧丸切，音鸞。聚也，擇也。

攣：《唐韻》呂員切《集韻》《韻會》《正韻》閭員切，𠀤戀平聲。《說文》係也。凡拘牽連繫者皆曰攣。《易·中孚》有孚攣如。《疏》相牽繫不絕之名也。《前漢·鄒陽傳》越攣拘之語，馳域外之議。《韓愈·元和聖德詩》解脫攣索。又《集韻》《韻會》《正韻》𠀤龍眷切，音戀。手足曲病也。《史記·蔡澤傳》蹙齃膝攣。又與戀通。眷也。念也。《前漢·外戚李夫人傳》攣攣顧念我。《註》攣，讀曰戀。

攤：《唐韻》《集韻》《韻會》他干切《正韻》他丹切，𠀤音灘。《說文》開也。一曰手布也。《世說》王戎滿牀攤書。《杜甫詩》白晝攤錢高浪中。又緩也。又《唐韻》奴案切《集韻》《韻會》《正韻》乃旦切，𠀤難去聲。按也。又《唐韻》奴坦切《集韻》乃坦切，𠀤難上聲。義同。本作攤。與擹同。亦作𢺋。

攥：《唐韻》《正韻》子括切《集韻》《韻會》宗括切，𠀤音繓。讀若鑽入聲。手把也。○按本二十畫。《字彙》入十九畫，誤。

𢺉：《集韻》他達切，音闥。《博雅》擊也。

攦：《集韻》《韻會》𠀤郞計切，音麗。折也，撕也。《莊子·胠篋篇》攦工倕之指，而天下始人有其巧矣。又《集韻》所綺切，音屣。義同。《莊子註》徐邈讀。又輦尒切，音邐。義同。又《集韻》《韻會》𠀤力結切。與捩音義同。又拗也。又《集韻》郞敵切，音歷。《博雅》擊也。與擽同。又所賣切，音曬。掃也。

𢺊：《篇海》同𢰀。○按㩶字別體。見㩶字註。

𢺋：《集韻》他干切。與攤同。

攨：《唐韻》烏話切《集韻》烏化切，𠀤蛙去聲。與搲同。見搲字註。

攩：《唐韻》多朗切《集韻》底朗切，𠀤音黨。《說文》朋羣也。通作黨。又《唐韻》他朗切《集韻》坦朗切，𠀤音帑。擊也。今俗用爲抵攩字。遮遏也。又《唐韻》胡廣切《集韻》戸廣切，𠀤音晃。亦擊也。一曰推行也。《揚子·方言》㧙抌，推也，沅湧𣿆幽之語，或曰攩。《郭璞註》今江東人亦名推爲攩。又《集韻》止兩切，音掌。義同。又《唐韻》《集韻》𠀤胡曠切，黃去聲。搥打也。或作擴。

攪：《唐韻》《集韻》《韻會》《正韻》𠀤古巧切，音絞。《說文》亂也。《增韻》撓也。《詩·小雅》祇攪我心。又《廣韻》手動也。《方岳詩》搜攪平生書五車。或作捁。又《集韻》下巧切。同㩭。見㩭字註。

㩵：《唐韻》五割切《集韻》牙葛切，𠀤音蘖。擊也。《玉篇》把也。又《唐韻》才割切《集韻》才達切，𠀤音嶻。義同。

攫：《唐韻》居縛切《集韻》《韻會》《正韻》厥縛切，𠀤音矍。《說文》扟也。《增韻》撲取也。《禮·儒行》鷙蟲攫搏。《疏》以腳取之謂之攫，以翼擊之謂之搏。一曰持也。《戰國策》今使公孫子賢，而徐子不肖，然而使公孫子與徐子鬬，徐子之狗猶將攫公孫子之腓而噬之也。又《集韻》屋虢切，音嚄。亦取也。又《正韻》霍虢切，音砉。義同。又《集韻》怳縛切，音矆。搏也。又拘玉切，音鋦。與㩴同。見㩴字註。

㩶：《集韻》諾叶切，音敜。擫㩶，中制也。《潘岳·笙賦》㩶纖翮以震幽簧。《註》㩶，指捻也。同捻。或作𢲺。亦作𢰀。《篇海》作𢺊。

𢺖：《篇海》同攘。○按攮字之譌。

攬：《唐韻》盧敢切《集韻》《韻會》《正韻》魯敢切，𠀤同擥。見擥字註。

𢺞：《篇海》必駕切，音霸。把也。◎按集韻作欛。註云：俗从手，非。

𢺟：《集韻》初莧切，剗去聲。插也。

𢺠：《集韻》委勇切。與𢹬同。見𢹬字註。

𢺡：《集韻》株玉切，音劚。《博雅》執也。

𢺢：《集韻》同攂。詳攂字註。

攭：《韻會》《正韻》𠀤魯果切，音裸。無毛羽貌。《荀子·賦篇》攭攭兮其狀，屢化如神。或作㒩。又《正韻》力霽切，音例。分判也。《荀子·賦篇》攭兮其相逐而反也。《註》與劙同。言雲或分散，相逐而還於山。考證：〔《荀子·賦論篇》攭攭兮其狀，屢化如神。又《荀子·賦論篇》攭兮其相逐而反也。〕謹照原書兩賦論篇𠀤省論字。

㩸：《唐韻》徒協切《集韻》達協切，𠀤音牒。掛㩸也。又排也，收也。又《集韻》敵盍切，音蹋。亦排也。

攮：《字彙》乃黨切，音曩。推攮也。

𢺰：《唐韻》《集韻》𠀤郞丁切。與拎同。詳見拎字註。又《唐韻》《集韻》𠀤郞定切，零去聲。插空貌。

𢺱：《篇海》音義與攛同。○按俗字改从①。又譌文。①字从䀠冧灬。

𢺳：音義闕。《後漢·趙一非草書說》今之學草書者，以爲𢺳扶拄挃詰屈叐乙不可失也。

𢺴：《集韻》紆勿切，音鬱。拗戾也。或作捥。

