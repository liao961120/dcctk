言：〔古文〕𢍗𢍬《唐韻》語軒切《集韻》《韻會》魚軒切，𠀤𤬝平聲。《說文》直言曰言，論難曰語。《周禮·大司樂註》發端曰言，答述曰語。《釋名》言，宣也。宣彼此之意也。《易·乾卦》庸言之信。《書·湯誓》朕不食言。《傳》言已出而反吞之也。《周禮·地官·大司徒》以鄕八𠛬糾萬民，七曰造言之𠛬。《註》譌言惑衆也。《論語》寢不言。《註》自言曰言。《史記·商君傳》貌言華也，至言實也，苦言藥也，甘言疾也。《唐書·徐伯彥傳》言者，德之柄也，行之主也，身之文也。又辭章也。《書·洪範》五事，一曰貌，二曰言。《疏》言者，道其語有辭章也。《禮·曲禮》士載言。《註》言，謂會同要盟之辭。又一句爲一言。《左傳·定四年》趙𥳑子曰：夫子語我九言。《論語》一言以蔽之。又一字爲一言。《戰國策》臣請三言而已矣，曰海大魚。《前漢·東方朔傳》凡臣朔固已誦四十四萬言。又猶議也。《屈原·離騷》初旣與余成言兮，後悔遁而有他。又號令也。《周語》有不祀則修言。又助語辭。《易·師卦》田有禽利執言。《註》語辭也。又《爾雅·釋詁》言，我也。《詩·周南》言告師氏。《傳》言，我也。師，女師也。又《博雅》問也。《周禮·春官》冢人：及葬，言鸞車象人。《註》言問其不如法度者。又《廣雅》從也。又《釋名》委也。又言言，高大貌。《詩·大雅》崇墉言言。《註》高大也。又簫名。《爾雅·釋樂》大簫謂之言。《註》編二十三管，長尺四寸。《韻會》或作䇾。又官名。《書·舜典》命汝作納言，夙夜出納朕命，惟允。《傳》納言，喉舌之官。《唐書·高祖紀》攺納言爲侍中。又幘名。《後漢·輿服志》幘者，賾也。尚書賾收，方三寸，名曰納言，示以忠正，顯近職也。又地名。《詩·國風》出宿于干，飮餞于言。《傳》適衞所經之地也。又山名。《隋書·地理志》郉州內丘縣有千言山。又《山海經》大荒之中有山，名曰大言，日月所出。又州、縣名。《宋史·劉翊傳》有言州。《魏書·地形志》有萬言縣。又人言，砒石別名。《本草綱目》砒出信州，故隱信字爲人言。又姓。《潛夫論》桓叔之後有言氏，韓後姬姓也。又複姓。《潛夫論》魯之公族有子言氏。又《正韻》夷然切，音延。義同。又《集韻》牛堰切，音𤬝。訟也。又《集韻》《正韻》𠀤魚巾切，音銀。和敬貌。《禮·玉藻》二爵而言言斯。《註》言言，與誾誾同，意氣和悅貌。《集韻》亦作訢。又叶眞韻。《韓愈·孔戣墓銘》白而長身，寡笑與言，其尚類也，莫之與倫。又叶五剛切，音昂。《詩·商頌》鬷假無言。叶上羹平，下爭彊。羹音郞，平音旁，爭音章。又叶五姦切，音顏。《古詩》四座且莫諠，願聽歌一言。請說銅爐器，崔嵬象南山。又叶魚戰切，音彥。《楊修·節遊賦》迴旋詳觀，目周意倦。御子方舟，載笑載言。《說文》本作𠱫。从口，䇂聲。䇂，辠也，犯法也。《釋名》言之爲䇂也，寓戒也。鄭樵曰：言从舌从𠄞。𠄞，古上字，言出於舌上也。考證：〔《論語》食不言。〕謹照原文改寝不言。〔《周禮·春官》《註》言問其不知法度者。〕謹照原文不知改不如。

𧥛：《廣韻》《集韻》𠀤去偃切，攑上聲。《玉篇》𧥛𧥜，脣急貌。𧥜。

𧥜：《廣韻》《集韻》𠀤語偃切，音巘。義同𧥛。

𧥝：《集韻》詞古作𧥝。註詳五畫。

訂：《唐韻》他頂切，㕔上聲。《說文》平議也。《詩·周頌》彼作矣，文王康之。《箋》以此訂太王、文王之道，卓爾與天地合其德。《疏》訂者，比𠀤之言。《晉書·荀崧傳》其書諸所發明，或左氏、公羊所不載，亦足有所訂正。又《廣韻》他丁切《集韻》湯丁切，𠀤音㕔。又《廣韻》徒鼎切《集韻》《韻會》待鼎切，𠀤亭上聲。義𠀤同。又《集韻》唐丁切，音亭。義同。又《字彙補》均也。《周禮·夏官·恒矢註》前後訂，其行平也。《疏》恒矢軒輖訂，是安居之矢也。又《廣韻》《集韻》《韻會》《正韻》𠀤丁定切，丁去聲。平議也。《唐書·李綱傳》古人以一言之重訂千金。又《廣韻》逗遛也。又《正字通》齊梁閒謂賦民爲訂。又正定書籍亦曰訂，如較訂、訂正之類。

䚮：《唐韻》如乗切《集韻》如蒸切，𠀤音仍。《說文》厚也。《玉篇》就也，重也。又人名。師䚮、與䚮，見《宋史·宗室表》。又《集韻》人之切，音而。《說文》義同。《集韻》或作𧥰。《篇海》譌作𧦛，非。

䚯：《字彙》呼淵切，音鋗。聲也。《正字通》訆字之譌。六書無䚯，字彙誤。

訃：《廣韻》《集韻》《韻會》𠀤芳遇切，音仆。告喪也。又至也。又《集韻》通作赴。《左傳·隱七年》凡諸侯同盟薨則赴以名。《禮·檀弓》伯高死于衞，赴于孔子。《註》與訃同。又《正字通》通作報。《禮·喪服小記》報葬者報虞。《註》報讀爲赴，急疾之義。赴報訃三字古𠀤通。

訄：《唐韻》渠鳩切《集韻》渠尤切，𠀤音求。《說文》迫也。又《集韻》安也，謀也。又《玉篇》去牛切《廣韻》去鳩切，𠀤音丘。《說文》義同。又《廣韻》苦刀切《集韻》丘刀切，𠀤音尻。戲言。一曰迫也。又《集韻》奴刀切，音猱。戲也。或書作訅。《說文長箋》作𧥠。

訅：《集韻》與訄同。

訆：《玉篇》公弔切《唐韻》古弔切《集韻》吉弔切，𠀤音叫。《說文》大呼也。《左傳·襄三十年》或訆於宋大廟。今本作叫。又《博雅》鳴也。《山海經》灌題山有獸，狀如牛而白尾，其音如訆，名曰那父。《註》訆，如人呼喚。又《玉篇》妄言也。《正字通》與叫、噭𠀤同。

䚰：《集韻》同䚹，省。《正字通》訛字省文。與譌通。《六書故》譌亦作記＠《六書故》譌亦作䚰。

訇：《廣韻》《集韻》《韻會》《正韻》𠀤呼宏切，音轟。《說文》騃言聲。又《廣韻》匉訇，大聲也。《史記·司馬相如傳》砰磅訇礚。師古曰：皆流水鼓怒之聲。《張衡·東京賦》軯礚隱訇。薛綜曰：鐘鼓之聲也。《韓愈·華山女詩》訇然震動如雷霆。又《玉篇》地名。漢中西域有訇鄕。又人名。黃訇，見《晉書·載記》。汝訇，見《宋史·宗室表》。又姓。《蜀錄》關中流人訇琦、訇廣。又《廣韻》《集韻》𠀤胡涓切，音懸。義同。又《集韻》九峻切，音呁。與𧥺同。《博雅》欺也。又《說文》从言，勻省聲。籀文作𧥻。

計：《唐韻》古詣切《集韻》《韻會》《正韻》吉詣切，𠀤音繼。《說文》會也，算也。从言从十。徐曰：十者，物成數。會意。《左傳·昭三十二年》士彌牟營成周，計丈數。《禮·內則》十年，出就外傅，居宿于外，學書計。《註》書謂六書，計謂九數。《周禮·天官》小宰以六計弊羣吏之治。《註》弊，斷也。《疏》六計，謂善、能、敬、正、法、辨，皆以廉爲本，計其功過多少而聽斷之也。又《司會註》司會，主天下之大計。《疏》日計曰成，月計曰要，歲計曰會。《史記·平準書》桑弘羊以計算用事。又《玉篇》謀也。《廣韻》籌策也。《史記·項羽紀》項梁召諸別將會薛計事。又《淮隂侯傳》計者，事之機也。又計簿。《左傳·昭二十五年》臧會逸奔郈，魴假使爲賈正焉，計于季氏。《註》送計簿于季氏。《前漢·武帝紀》受計于甘泉宮。《註》受郡國所上計簿，若今之諸州計帳也。又計偕。《前漢·武帝紀》元光五年，徵吏民有明當世之務，習先聖之術者，縣次續食，令與計偕。《註》令所徵之人與上計者俱來也。又官名。《史記·張丞相傳》張蒼遷爲計相。《師古註》專主計籍。《唐書·百官志》司計、典計、掌計各二人，給衣服、飮食、薪炭。又神名。《山海經》東百三十里曰光山，神計蒙處之，其狀人身龍首，恆遊於漳淵，出入必有飄風暴雨。又縣名。《前漢·地理志》琅邪郡有計斤縣。《師古曰》卽左傳所謂介根也。又州名。《唐書·地理志》劍南道有計州。又姓。越有計然，後漢有計子勳。又《集韻》吉屑切，音結。畫也。

訉：《玉篇》《集韻》𠀤扶泛切，音梵。多言也。《字彙補》譌作𧥭，非。

𧥡：《說文》籀文誕字。

訊：〔古文〕𧨼訙𧫓䛜𠱖《唐韻》《集韻》《韻會》𠀤思晉切，音信。問也。《詩·小雅》召彼故老，訊之占夢。《傳》訊，問也。《公羊傳·僖十年》荀息曰：君嘗訊臣矣。《註》上問下曰訊。又《玉篇》辭也。《爾雅·釋言》言也。《郉疏》訊，問以言也。《詩·小雅》執訊獲醜。《傳》訊，辭也。《箋》言也。《疏》謂其有所知識，可與之爲言辭。又《爾雅·釋詁》告也。《疏》訊者，告問也。《詩·𨻰風》夫也不良，歌以訊之。《傳》訊，告也。韓詩曰：諫也。又讓也。《吳語》乃訊申胥。《註》告讓也。又書問。《左傳·文十七年》鄭子家使執訊而與之書，以告趙宣子。《註》執訊，通訊問之官。《荀卿·雲賦》行遠疾速，而不可託訊者與。《註》訊，書問也。又鞫罪。《周禮·秋官·小司𡨥》以三刺斷庶民獄訟之中，一曰訊羣臣，二曰訊羣吏，三曰訊萬民。《禮·王制》出征執有罪，反釋奠于學，以訊馘告。又治也。《禮·樂記》訊疾以雅。《註》訊，亦治也。雅，樂器，奏此以治舞者之疾。又《博雅》動也。《韻會小補》振訊，整理之義，見《左傳·隱四年孔疏》。又通作誶。《詩·大雅》執訊連連。《箋》訊，言也。亦作誶。又《史記·賈誼傳》訊曰已矣。《註》李奇曰：訊，告也。張晏曰：《離騷》丁寧亂辭也。索隱曰：重宣其意也。《漢書》作誶。又通作迅。《禮·樂記》訊疾以雅。《註》奮訊也。《釋文》訊，本又作迅。又《前漢·揚雄傳》猋駭雲訊。《師古註》訊，亦奮訊也。《文選》作迅。又《集韻》須閏切，音濬。《說文》義同。又《集韻》雖遂切，音隧。與譢同。問也，告也，讓也，諫也。亦通作誶。又《詩·小雅》凡百君子，莫肯用訊。《朱傳》訊，音息悴切。叶上瘁下退。又叶息七切，音悉。《左思·魏都賦》翩翩黃鳥，銜書來訊。人謀所尊，鬼謀所秩。李善讀。

𧥢：《集韻》誇古作𧥢。註詳六畫。又人名。必𧥢、汝𧥢，見《宋史·宗室表》。

訋：《玉篇》都叫切《集韻》多嘯切，𠀤音弔。《博雅》拏也。《類篇》聲也。又人名，希訋，必訋，見《宋史·宗室表》。又姓。《潛夫論》莘姓之裔有訋氏，楚粥熊後。

䚱：《玉篇》古文信字。註詳人部七畫。又人名。必䚱、䚱夫，見《宋史·宗室表》。

訌：《唐韻》戸工切《集韻》《韻會》《正韻》胡公切，𠀤音洪。《說文》䜋也。《玉篇》潰也，敗也。《增韻》亂也。《詩·大雅》蟊賊內訌。《傳》潰也。《箋》爭訟相陷人之言也。《唐書·郭子儀贊》外阻內訌。《音義》䜋也。又人名。《宋史·宗室表》從義郞不訌。又《韻會》通作虹。《詩·大雅》實虹小子。《傳》虹，潰亂也。又《集韻》沽紅切，音公。又《正韻》胡江切，音栙。又《集韻》胡貢切，洪去聲。義𠀤同。

訍：《集韻》楚嫁切，音汊。異言也。與𧫗同。又《集韻》初加切，汊平聲。訐也。又《集韻》抽加切，侘平聲。《博雅》拏也。又《廣韻》《集韻》𠀤楚懈切，釵去聲。疑也。一曰訍持人短。

𧥣：《唐韻》苦后切《集韻》去厚切《正韻》苦厚切，𠀤音口。《說文》扣也。如求婦先𧥣叕之。《廣韻》先相𧥣可也。《正韻》問也。與叩同。又人名。與𧥣、崇𧥣，見《宋史·宗室表》。又《集韻》虛加切，音蝦。《廣雅》𧥣𧥣，笑也。

討：《唐韻》他皓切《集韻》《韻會》《正韻》土皓切，𠀤叨上聲。《說文》治也。从言从寸。《徐曰》寸，法也。奉辭伐罪，故从言。會意。《書·臯陶謨》天討有罪。《疏》討治有罪，使之絕惡。《左傳·宣十二年》其君無日不討國人而訓之。《註》討，治也。又《廣韻》誅也。《類篇》殺也。《正韻》訶也。又除也。《公羊傳·隱四年》其稱人何，討賊之辭也。《註》討者，除也。又《玉篇》去也。《禮·禮器》君子之于禮也，有順而討也。《疏》順序而稍去之也。又《類篇》求也。《𡑭韻》探也。《正韻》尋也。《論語》世叔討論之。《註》討，尋究也。《後漢·王充傳》討摘物情。《三國志·袁紹與公孫瓚書》尋討禍源。又雜也。《詩·秦風》蒙伐有苑。《傳》蒙，討羽也。《箋》討，雜也。畫雜羽之文于伐。又官名。《舊唐書·職官志》貞元末，置招討使。《金史·百官志》招討司使招懷降附，征討攜離。又叶他口切，偸上聲。《焦氏·易林》三絲綰弩，無益于輔。城弱不守，郭君受討。

訏：《唐韻》况于切《集韻》《韻會》匈于切，𠀤音欨。《說文》詭譌也。一曰訏𧪰。齊、楚謂信曰訏。鄭云：誇也。又《爾雅·釋詁》大也。《詩·大雅》訏謨定命。《揚子·方言》中齊、西楚之閒謂大曰訏。《註》訏亦作芋。《詩·小雅》君子攸芋。《傳》大也。又通作盱。詳目部盱字註。又《集韻》荒胡切《韻會小補》荒烏切，𠀤音呼。《博雅》大也。《玉篇》張口鳴也。《詩·大雅》實覃實訏，厥聲載路。《箋》謂張口鳴呼。《正義》引儀禮云：訏音呼。謂張口鳴呼，聲音則已大矣。又《集韻》《韻會》𠀤火羽切，欨上聲。《類篇》訏訏，大也。《詩·大雅》川澤訏訏。《傳》大也。朱傳叶音許。《說文》本作訏。訏字从亏作。《說文》訏本字。訏字从亏作。

訐：《唐韻》《集韻》《韻會》𠀤居謁切，音揭。《說文》面相斥罪，相告訐也。《玉篇》攻人之隂私也。《廣韻》面斥人以言也。《論語》惡訐以爲直者。《前漢·外戚傳》訐揚幽昧之過。又《禮·內則·孔疏》隱義云：齊人謂相絞訐爲掉磬。庾氏云：齊人謂之差訐。又《廣韻》居列切《集韻》《韻會》蹇列切《正韻》古屑切，𠀤音孑。義同。又《廣韻》《集韻》𠀤居例切，音罽。持人短也。又相告斥也。又《集韻》九刈切，音近罽。直言也。

訑：《玉篇》弋支切《集韻》《類篇》余支切《正韻》延知切，𠀤音移。訑訑，自得貌。又淺意也。《孟子》訑訑之聲音顏色，拒人於千里之外。《註》自足其智，不嗜善言之貌。《集韻》與詑同。或作𧦧、𧪁。又《集韻》《類篇》𠀤商支切，音施。與𧩹同。多言也。又獸名。《山海經》基山有獸，狀如羊，九尾四耳，目在背，名曰猼訑。《註》訑音𥙁。一作陁。又《集韻》《正韻》𠀤湯何切，音拕。《說文》本作詑。欺也。《戰國策》寡人甚不喜訑者言也。《註》引方言，沇州謂欺曰訑。《楚辭·九章》或訑謾而不疑。《註》詐欺也。又《集韻》唐何切，音駝。又土和切，涶平聲。又《集韻》待可切，駝上聲。𠀤與詑同。又《集韻》《類篇》𠀤他可切，拕上聲。言不正也。一曰欺罔自誇貌。又《集韻》徒案切《正韻》杜晏切，𠀤音憚。《類篇》慢訑，弛縱意。《增韻》放也。《莊子·知北遊》天知予僻陋慢訑。《正韻》與誕同。又《集韻》《類篇》𠀤堂練切，音電。又《正韻》徒亶切，但上聲。義𠀤同。

𧥤：《集韻》馨夷切，音咦。與㕧同。呻也。又《集韻》希隹切，音㰨。與㗨同。笑也。又《集韻》《類篇》𠀤許支切，𪖪平聲。笑聲。

訒：《唐韻》《集韻》《韻會》《正韻》𠀤而振切，忍去聲。《說文》頓也。《徐曰》頓者，多頓躓也。《玉篇》鈍也。《博雅》難也。《六書故》言難出也。《論語》仁者，其言也訒。又《司馬光·潛虛》訒，仁也。又《韻會》通作認。《荀子·正名篇》外是者謂之認。《註》難也。又《集韻》爾軫切，音忍。義同。《六書正譌》借爲識訒字。別作認，非。

䚲：《正字通》俗訕字。

訓：〔古文〕𧥥馴《唐韻》《集韻》《韻會》許運切《正韻》吁運切，𠀤薰去聲。《說文》說敎也。《徐曰》訓者，順其意以訓之也。《正韻》誨也。《字彙》導也。《書·伊訓》伊尹乃明言烈祖之成德以訓于王。《傳》作訓以敎導太甲。《詩·大雅》四方其訓之。《正義》訓是敎誨之別名。《禮·曲禮》敎訓正俗。《疏》謂訓說義理。又《正字通》古言可爲法也。《書·說命》學于古訓。《詩·大雅》古訓是式。《傳》古，故也。訓，道也。《傳》古訓，先王之遺典也。《左傳·文六年》告之訓典。《註》訓典，先王之書。又《玉篇》誡也。《魏書·高允傳》臣被敕論集往世酒之敗德以爲《酒訓》。又《廣韻》男曰敎，女曰訓。又《博雅》順也。《書·康誥》皇天用訓厥道，付畀四方。《傳》上天用順文武之道，而付之以天下之大也。《後漢·方術傳》下使五品咸訓于嘉時。《註》訓，順也。又詁訓，註解之別名。《爾雅·郭璞序》《爾雅》者，所以通詁訓之指歸。《疏》訓，道也。道物之貌以吿人也。《前漢·揚雄傳》不爲章句訓詁。《師古註》訓者，釋所言之理也。《字彙》如某字釋作某義，順其義以訓之也。又官名。《周禮·夏官》訓方氏，掌道四方之政事。又鳥名。《唐書·五行志》鵂鶹，一名訓狐。又獸名。《神異經》檮杌，西方荒中獸。一名難訓。又州名。《唐書·地理志》江南道有訓州。又姓。明宣德中有敎授訓濬。又《五音集韻》詳遵切，音旬。道也。《周禮·地官》土訓，鄭司農讀。又叶文韻。《晉書·衞恆傳》大晉開元，弘道敷訓。天垂其象，地耀其文。

𧥥：《玉篇》古文訓字。註詳訓。又人名。伯𧥥、希𧥥，見《宋史·宗室表》。《字彙補》譌作𧥿，非。

訔：《玉篇》與誾同。又《字彙》訔訔，爭辯貌。《揚子·法言》何後世之訔訔也。《註》謂爭論是非也。一本作誾誾。又《集韻》山名。又人名。《宋史·𨻰炤傳》錢訔追贈龍圖閣待制。

訕：《唐韻》《廣韻》《集韻》《類篇》《韻會》《正韻》𠀤所晏切，刪去聲。《說文》謗也。从言山聲。《玉篇》毀語也。《禮·少儀》爲人臣下者，有諫而無訕。《論語》惡居下流而訕上者。《關尹子·九藥篇》不可以訕謗德已。《揚子·法言》妄譽，仁之賊也。妄毀，義之賊也。賊仁近鄕原，賊義近鄕訕。又《廣韻》所姦切《正韻》師姦切，𠀤音刪。又《集韻》師閒切，音山。義𠀤同。又叶輸旃切，音羶。《三略軍讖》同位相訕，是謂亂源。又叶所戰切，音扇。《歐陽修·讀書詩》何時乞殘體，萬一免罪譴。信哉蠹書魚，韓子語非訕。又《正字通》亦作𧧚。《字彙補》譌作𧧪，非。

訖：《唐韻》居迄切《集韻》《韻會》居乙切，𠀤音䰴。《說文》止也。《徐曰》言所止也。《玉篇》畢也。《增韻》終也，了也。《字彙》盡也。《書·呂𠛬》典獄非訖于威，惟訖于富。《疏》訖是盡也，故傳以訖爲絕。《穀梁傳·僖九年》毋訖糴。《註》訖，止也。謂貯粟。又竟也。《前漢·王莽傳》劉歆訖不吿。《師古註》訖，竟也。又《史記·司馬貞·三皇紀》《春秋緯》稱，自開闢至獲麟，分爲十紀，十曰流訖紀。又《集韻》許訖切，音肸。與迄同。《爾雅·釋詁》至也。《尚書·孔序》自唐虞以下訖于周。《前漢·成帝詔》訖今不攺。《說文》本作𧥷。

託：《唐韻》《正韻》他各切《集韻》《韻會》闥各切，𠀤音拓。《說文》寄也。《揚子·方言》凡寄爲託。《玉篇》憑依也。《增韻》委也，信任也。《穀梁傳·定元年》夫請者，非可詒託而往也。《范註》詒託，猶假寄。《禮·檀弓》久矣，予之不託於音也。《鄭註》寄也。《前漢·賈山傳》聚廬而託處。《唐書·李勣傳》勣旣忠力，帝謂可託大事。《說苑·善說篇》上士可以託色，中士可以託辭，下士可以託財。又《正字通》寓言也。《後漢·姜肱傳》託以他辭，終不言盜。又州名。《唐書·地理志》隴右道有託州。又南詔官名。《唐書·南蠻傳》乞託主馬，祿託主牛，巨託主倉廩。又《韻會》或作侂。《說文》《論語》可以侂六尺之孤。今文作託。宋韓侂胄名取此。又或作寓。《禮·郊特牲》諸侯不臣寓公。《註》寓，寄也。或爲託。又《集韻》陟嫁切，音吒。誇也。

記：《唐韻》《集韻》《韻會》𠀤居吏切，音冀。《說文》疏也。《徐曰》謂一一分別記之也。《博雅》識也。《釋名》紀也。《玉篇》錄也。《廣韻》志也。《書·益稷》撻以記之。《傳》使記識其過也。《禮·王制》太史典禮執𥳑記。《註》國有禮事，則豫執𥳑策，記載所當行之禮儀。《唐書·于志寧傳》左有記言之史，右有記事之官。《關尹子·五鑑篇》昔遊再到，記憶宛然。又《博雅》書也。《前漢·蕭望之傳》待詔鄭朋奏記于蕭望之。《註》記，書也。奏記自朋始。《文心雕龍》後漢始有公府奏記，記之言志，進己志也。又《正字通》文符也。《後漢·鍾離意傳》少爲郡督郵，時部縣亭長有受人酒禮者，府下記案考之，意封還記，太守甚賢之。又官名。《後漢·百官志》記室令史，主上表章報書記。又與其通。《字彙補》助語辭。《詩·王風》彼其之子。《箋》其或作記。或作己。讀聲相似。又叶苟起切，音几。《崔琰·述初賦》望高密以亟征，戾衡門而造止。覿游夏之峩峩，聽大猷之篇記。一說本作紀，紀與止叶，譌作記。

訙：《集韻》訊古作訙。註詳本畫。

𧥦：《五音集韻》于戈切，音近阿。拒譍也。○按集韻、類篇𠀤作𧨄。

䚳：《廣韻》《集韻》𠀤支義切，音寘。快也。又不知也。又人名。汝䚳、與䚳，見《宋史·宗室表》。

𧥮：《集韻》胡故切《廣韻》胡誤切，𠀤音互。誌也，認也。又《廣雅》𧥮譙，呵也。《註》𧥮音底。《正字通》詆，俗作𧥮。亦作𧦚。从詆爲正。

𧥯：《字彙》與𧥮同。

訛：《廣韻》五禾切《集韻》《韻會》《正韻》吾禾切，𠀤音囮。《玉篇》與譌同。僞也，謬也，舛也。《詩·小雅》民之訛言，寧莫之懲。《傳》訛，僞也。《說文》《宋書·五行志》引《詩》𠀤作譌言。又《爾雅·釋詁》言也。《註》世以妖言爲訛。《前漢·翟方進傳》民人訛謠。《吳志·孫皓傳》妖訛橫興。又《爾雅·釋言》化也。《書·堯典》平秩南訛。《傳》訛，化也。《史記·五帝紀》作南譌。《索隱》作南爲，謂所當爲之事也。《讀書通》又通作僞。《前漢·王莽傳》毎縣則薅，以勸南僞。《師古註》僞，讀曰訛。化也。又《爾雅·釋詁》動也。《詩·小雅》或寢或訛。《傳》訛，動也。《韓詩》作譌。覺也。又《集韻》通作吪。《詩·王風》尚寐無吪。《傳》吪，亦動也。本亦作訛。又獸名。《神異經》西南荒中出訛獸，狀若兔，人面，能言，常欺人，言東而西，言惡而善。肉美，食之言不眞。一名誕。又蛇名。《埤雅》恩平郡譜，蛇謂之訛。又火名。《柳宗元·述舊言懷詩》訛火亟生煆。《註》野火也。《山海經》作譌火。又姓。《唐書·南蠻傳》巂州新安城旁有六姓蠻，三曰訛蠻。《宋史·眞宗紀》夏國監軍訛勃囉。又《集韻》牛何切，音莪。亦動也。

𧥰：《集韻》同䚮。又人名。希𧥰、師𧥰，見《宋史·宗室表》。

䚴：《集韻》五刮切，玩入聲。《博雅》怒也。一曰訶也。又《集韻》魚厥切，音月。義同。

訜：《集韻》敷文切，音芬。訜𧥼，言語不定也。又人名。與訜、師訜，見《宋史·宗室表》。又《玉篇》筆云切。人不知也。

訝：《唐韻》吾駕切《集韻》魚駕切《韻會》《正韻》五駕切，𠀤音砑。《說文》相迎也。引周禮秋官，諸侯有卿訝。《徐曰》按《周禮》使將至，使卿訝。謂以言辭迎而勞之也。又《訝士註》士官之迎四方賔客者。《儀禮·聘禮》厥明訝賔于館。《註》迎也。又《廣韻》嗟訝也。《增韻》疑怪也。《呂覽·必已篇》無訝無訾。《唐書·李勣傳》使至，高祖訝無表。《韓愈·縣齋有懷詩》睢盱互猜訝。又《玉篇》與迓同。《書·盤庚》余迓續乃命于天。《傳》迓，迎也。又《集韻》或作御。《詩·召南》百兩御之。《釋文》御，本亦作訝。又《集韻》或作輅。《左傳·宣二年》宋狂狡輅鄭人。《註》輅，迎也。又《音學五書》通作梧。《儀禮·聘禮》賔進訝受几于筵前。《註》今文訝爲梧，五故切。又與牙通。《周禮·冬官》輪人爲輪牙也者，以爲固抱也。《註》鄭司農云：牙讀如訝。《疏》訝，迎也。此車牙亦輮之，使兩頭相迎，故讀從之。《說文》重文从辵作迓，隸省作迓。迓字从辵从牙。

䚵：《玉篇》《集韻》𠀤他口切，偸上聲。誘也。

𧥱：《廣韻》防無切《集韻》馮無切，𠀤音扶。《類篇》語端辭。《字彙》訣詞也。又人名。與𧥱、孟𧥱，見《宋史·宗室表》。《集韻》本作夫。

䚶：《玉篇》他前切《集韻》他年切，𠀤音天。訶也。

訞：《廣韻》《集韻》《韻會》𠀤於喬切，音妖。同妖。《玉篇》災也。《類篇》語䄏祥。《前漢·文帝紀》除訞言之辠。《師古曰》訞，同妖。《大戴禮·易本命》訞㜸數起。《荀子·非十二子篇》訞怪，狡猾之人。又《廣韻》巧言貌。又人名。《山海經》炎帝之妻，赤水之子聽訞。《集韻》本作𧨶。《正字通》通作祅。

䚷：《廣韻》烏奚切《集韻》煙奚切，𠀤音鷖。誠也。《類篇》與𧫦同。又《玉篇》於禮切《唐韻》烏弟切《集韻》杳禮切，𠀤鷖上聲。《博雅》譍也。又《集韻》壹計切，鷖去聲。義同。又《集韻》戸禮切，奚上聲。《類篇》誠言也。

訟：〔古文〕䛦𧧡吅㕬《唐韻》《集韻》《韻會》《正韻》𠀤似用切，音頌。《說文》爭也。《六書故》爭曲直于官有司也。又《易·訟卦疏》凡訟者，物有不和情𠂯，爭而致其訟。《註》爭辯也。又《雜卦》訟，不親也。《周禮·地官·大司徒》凡萬民之不服敎而有獄訟者，聽而斷之。《註》爭罪曰獄，爭財曰訟。《疏》對文例也。若獄訟不相對，則爭財亦爲獄。又衆論異同錯互也。《後漢·曹褒傳》會禮之家，名爲聚訟。《註》言相爭不定也。又上書爲人雪冤曰訟。《前漢·王莽傳》吏民上書冤訟莽者，以百數。又責也。《論語》吾未見能見其過而內自訟者也。《註》訟，猶責也。又公也。《史記·呂后紀》未敢訟言誅之。《註》訟，公也。猶明言也。《韻會小補》通作誦。《前漢·呂后紀·鄧展註》誦言，公言也。《正字通》訟，亦音工。與公通。又《韻會》通作頌。《說文》謌訟也。《徐鉉曰》古本《毛詩》雅頌字多作訟。又《廣韻》《集韻》《韻會》𠀤祥容切，頌平聲。亦爭獄也。《詩·召南》何以速我訟，叶上墉下從。毛氏曰：《易》註：訟，爭也，言之于公也，从言从公，蓋會意也。且諧公聲，是以《詩》協從韻，《易》獨音去聲，未爲允當。合依《詩》音，二韻通用。又《集韻》餘封切，音容。諍也。《書·堯典》嚚訟可乎。馬融本作庸。又容也。《史記·吳王濞傳》佗郡國吏欲來捕亡者，訟共禁弗予。《註》訟音容。言其相容禁止不與也。又叶古東切，音公。《潘岳·關中詩》旣征爾辭，復蔽爾訟。當乃明實，否則證空。又叶徂郞切，音藏。《魏武帝·對酒曲》宰相股肱皆忠良，咸禮讓，民無所爭訟。

訠：《廣韻》同矧。又人名。孟訠、與訠，見《宋史·宗室表》。

䚸：《玉篇》胡介切《集韻》下介切，𠀤音械。言善也。又人名。師䚸、與䚸，見《宋史·宗室表》。

訡：《說文》同吟。《禮·學記》呻其佔畢。《註》呻吟也。又作訡。又人名。希訡、與訡，見《宋史·宗室表》。

䚹：《廣韻》匹婢切《集韻》普弭切，𠀤音仳。言具也。又《集韻》普鄙切，音嚭。義同。又《集韻》篇夷切，嚭平聲。《博雅》具也。《集韻》或省作䚰。

訢：《唐韻》《集韻》𠀤許斤切，音欣。《說文》喜也。《玉篇》樂也。與欣通。《孟子》終身訢然，樂而忘天下。《註》訢，同欣。《前漢·賈山至言》天下訢訢焉，曰將興堯舜之道，三王之功矣。又人名。皇訢，見《史記》。王訢，見《漢書》。又姓。訢梵，漢章帝時人，治歷數。又《集韻》《正韻》魚巾切《韻會》疑巾切，𠀤音銀。和敬貌。《前漢·石奮傳》僮僕訢訢如也。《註》訢訢，與誾誾同。《集韻》亦作言言。又《集韻》虛其切，音僖。蒸也。《禮·樂記》天地訢合，隂陽相得。《註》訢讀爲熹，猶蒸也。《疏》言樂感動天地，使二氣蒸動也。又《集韻》許已切，僖上聲。亦喜也。

訣：《唐韻》《集韻》《韻會》𠀤古穴切，音玦。《說文》訣別也。《增韻》辭也。《史記·吳起傳》東出衞郭門，與其母訣。《後漢·雷義傳》輕行相候，以展訣別。又《玉篇》死別也。《類篇》絕也。《通俗文》與死者辭曰訣。《唐書·李勣傳》生死永訣。又《說文》法也。《韻會》方術要法謂決定不疑也。《列子·說符篇》衞人有善數者，以訣喩其子。《魏書·釋老志》大禹聞長生之訣。又《韻會》通作決。《前漢·蘇武傳》李陵與武決去。《註》決，別也。又《韻會小補》呼決切，音血。怒訶也。又《集韻》涓惠切，音桂。決也。又叶居悸切，音季。《陸機·愍思賦》望崇丘以高訴，背𤣥門而長訣。物無往而不返，哀矧來其焉綴。又叶居聿切，音橘。《柳宗元·祭崔𥳑文》誰謂斯人，變易成疾。良志莫踐，畢離永訣。《說文》本作𧦾。《增韻》通作觖。

訤：《集韻》與誵、詉𠀤同。

訥：《唐韻》內骨切《集韻》《韻會》《正韻》奴骨切，𠀤嫩入聲。《說文》言難也。《玉篇》遲鈍也。《廣韻》謇訥也。《論語》君子欲訥於言而敏於行。《關尹子·九藥篇》窮天下之辯者，不在辯而在訥。又木名。《本草釋名》盧會，一名訥會。又《集韻》或作吶。《史記·李將軍傳》廣訥口少言。《漢書》作吶。師古曰：吶亦訥字。又《集韻》亦作詘。《前漢·曹參傳》訥於文辭。《史記》作詘。又《集韻》張滑切，音鵽。言不辯也。又《韻會小補》叶諾悅切，音涅。《老子·道德經》大巧若拙，大辯若訥。《正字通》通作㕯。《字彙補》籀文作𧨣。

䚺：《字彙》同謠。《海篇心鏡》亦書作𧥧。＠𧥧字原作攵下言。又䚻，古謠字。

訦：《唐韻》是吟切《廣韻》氏任切《集韻》時任切，𠀤甚平聲。《揚子·方言》燕代東齊謂信曰訦。又人名。與訦，見《宋史·宗室表》。又《玉篇》市荏切《唐韻》常枕切，𠀤音甚。信也。又《集韻》式荏切，音審。義同。《集韻》與諶愖忱𠀤同。

𧥲：《字彙》見王文考《夢賦》。音義未詳。

訧：《唐韻》羽求切《集韻》《正韻》于求切，𠀤音尤。《說文》罪也。引書，報以庶訧。今《書·呂𠛬》作尤。又《廣雅》惡也。《玉篇》過也。《詩·國風》俾無訧兮。《傳》過也。《釋文》訧，音尤。本或作尤。《朱傳》于其切，叶上絲治。治讀平聲。又人名。公訧，見《宋史·宗室表》。考證：〔《詩·國風》俾無訧兮。《箋》訧，音尤。《傳》于其切。〕謹照原書箋改釋文。傳上增朱字。

訨：《集韻》渚市切，音止。訐也。又人名。《宋史·宗室表》承節郞不訨。又《玉篇》諸是切，音紙。義同。

𧥳：《說文》古文詩字。註詳六畫。《六書統》从言从之。志所之也。

䚻：《唐韻》余招切《集韻》餘招切，𠀤音遙。《說文》徒歌也。樂書有章曲曰歌，無章曲曰䚻。《字彙》唐人謂徒歌曰肉聲，故从肉。《詩·國風》我歌且䚻。《石經》作謠。又人名。師䚻，見《宋史·宗室表》。又《玉篇》與周切《廣韻》以周切《集韻》夷周切，𠀤音猷。義同。一曰從也。《類篇》或書作𧦗。

訩：《唐韻》《集韻》《正韻》許容切《韻會》虛容切，𠀤音凶。《爾雅·釋言》訟也。又《釋詁》盈也。《詩·小雅》降此鞠訩。《傳》鞠，盈。訩，訟也。又朱傳。訩，亂也。又《廣韻》衆語也。《晉書·劉毅傳》天下訩訩，但爭品位。《說文》同詾省。《正字通》與詾哅匈兇凶洶恟𠀤通。《字彙補》又作𧦙，非。考證：〔《詩·小雅》降此鞠訩。《傳》鞠，盈。訩，訟也。又鞠，窮。訩，亂也。〕謹照原書鞠窮改朱傳。

訪：《唐韻》《集韻》《韻會》《正韻》𠀤敷亮切，妨去聲。《說文》汎謀曰訪。《徐曰》此言汎謀，謂廣問於人也。《爾雅·釋詁》謀也。《玉篇》問也。《書·洪範》王訪于箕子。《傳》謂就而問之也。《周禮·春官》受納訪以詔王聽治。《註》納謀于王也。又議也。《楚語》敎之令，使訪物官。《註》訪，議也。物事也。使議知百官之事也。又《增韻》及也，見也。《字彙》謁見也。又方也。《前漢·高五王傳》訪以呂氏，故幾亂天下。《註》訪，猶方也。《字彙補》與昉義同。又官名。《遼史·百官志》太宗會同三年，命于骨鄰爲採訪使。又姓。唐進士訪式。又《正字通》𡚱罔切，芳上聲。義同。字彙泥說文，孫愐敷亮切，槩讀作去聲，非是。又《篇海》別作𧪃。

𧥴：《玉篇》魚向切，仰去聲。止也。

䚼：《字彙》女六切，音忸。慙也。

𧥵：《字彙》古臥切，音過。遲也。

䚽：《集韻》虛到切，音耗。信也。《正字通》俗曰：音䚽。別作耗，非。

𧥶：《類篇》同𧪴，省。欺也。《北史·徐謇傳》徐之才嘲王昕姓曰：有言則𧥶，近犬便狂。

䚿：《玉篇》于禁切，音𧥸。啼不止也。又《六書統》馨侇切，音咦。呻也。與㕧𧥤𣢁𠀤同。欠而言也。

訫：《集韻》同信。又人名。善訫，見《宋史·宗室表》。

訬：《唐韻》楚交切《集韻》初交切，𠀤音抄。《說文》訬，擾也。一曰訬儈。又《玉篇》健也，疾也。《淮南子·修務訓》越人有重遲者，而人謂之訬。《註》訬，輕利善趨者。又訬婧，細腰貌。《後漢·張衡傳·思𤣥賦》舒訬婧之纖腰。《文選註》亦音眇。又《類篇》書也。又人名。𨻰訬，見《梁書》。又《集韻》鋤交切，音巢。《博雅》獪也。又《廣韻》亡沼切《集韻》弭沼切，𠀤音眇。《說文》義同。又《類篇》高也。《張衡·西京賦》通天訬以竦峙。《註》通天，臺名。訬，高也。李善讀。又《集韻》七肖切，音峭。輕也，江東語。又《集韻》楚敎切，抄去聲。義同。《前漢·班固敘傳》江都訬輕。《註》訬，謂輕狡也。師古讀。《集韻》或作吵。又《集韻》楚絞切，抄上聲。與謅同。《集韻》七肖切。七省切，誤。考證：〔《集韻》七省切，音峭。輕也，江東語。〕謹照原文七省切改七肖切。

設：《唐韻》識列切《集韻》《韻會》《正韻》式列切，𠀤扇入聲。《說文》施𨻰也。从言从殳。殳，使人也。《徐曰》殳，所以驅遣使人也。會意。《博雅》合也。《玉篇》置也。《易·繫辭》聖人設卦以觀象。《疏》是施設其卦，有此諸象也。《詩·小雅》設此旐矣。《註》𨻰也。《禮·經解》規矩誠設，不可欺以方圜。《註》謂彈畫也。《疏》謂置設。又《韻會》立也。《前漢·文帝紀》高帝設之，以撫四海。《註》置立也。謂立此法也。又大也。《周禮·冬官考工記》桃氏爲劒，中其莖，設其後。《疏》設，大也。謂從中以却稍大之後，大則于把易制也。又假借之辭。《戰國策》今先生設爲不宦。《註》設者，虛假之辭。《前漢·趙廣漢傳》鉤距者，設欲知馬賈，則先問狗。又突厥別部典兵者曰設。《唐書·李子和傳》突厥署子和爲屋利設。《註》屋利者，一設之號也。又《韻會》唐制，諸郡燕犒將吏謂之旬設，今㕔事謂設㕔，公厨曰設厨。又姓，見《姓苑》。又叶書質切，音失。《詩·小雅》鐘鼓旣設，舉酬逸逸。設叶逸。又叶式吏切，音試。《王讚·荀夫人誄》喪庭靡託，几筵虛設。躬當昏迷，事無荒滯。《六書故》亦作〈言𠬸〉。鋪𨻰詞說也。考證：〔《戰國策》今先王設爲不宦。〕謹照原文先王改先生。

訮：《正字通》俗詽字。《字彙》分詽、詽爲二，誤。《字彙補》又譌作𧥪、𧦼，尤非。

訯：《字彙》所瓦切，音傻。強事言語。

䛀：《集韻》甫遠切，音反。權言合道。又《集韻》方願切，反去聲。詉也。又《集韻》博漫切，音半。䛀諺，自矜。

訰：《廣韻》之閏切《集韻》《韻會》《正韻》朱閏切，𠀤肫去聲。《爾雅·釋訓》訰訰，亂也。《註》闇亂。又《廣韻》章倫切《集韻》朱倫切，𠀤音肫。亂言貌。又心亂貌。又《集韻》通作諄。詳諄字註。又通作肫忳純。《禮·中庸》肫肫其仁。《註》肫肫，讀如誨爾忳忳之忳，誠懇貌。或作純純。程伊川曰：厚也。亦作訰訰。《荀子·哀公篇》繆繆肫肫，其事不可循。《註》繆當爲膠，肫與訰同。雜亂之貌。又《集韻》徒渾切，音屯。多言也。《字彙補》省作𧥫，譌作𧦏，𠀤非。

許：《唐韻》《正韻》虛呂切《集韻》《韻會》喜語切，𠀤虛上聲。《說文》聽也。《廣雅》與也。《玉篇》從也。《廣韻》可也。《增韻》約與之也。《書·金滕》爾之許我，我其以璧與珪歸俟爾命。爾不許我，我乃屛璧與珪。《史記·高祖本紀》呂媼怒。呂公曰：始常欲奇此女與貴人，何自妄許與劉季。又《博雅》進也。《詩·大雅》昭兹來許。《傳》許，進也。《疏》禮法旣許，而後得進，故以許爲進也。又信也。《孟子》則王許之乎。又猶興也，期也。《孟子》管仲、晏子之功，可復許乎。又邑名。《詩·魯頌》居常與許。《箋》許，田也，魯朝宿之邑。又國名、縣名、州名。《春秋·隱十一年》公及齊侯鄭伯伐許。《疏》地理志云：潁川郡許縣，故許國，漢名許縣，魏武攺曰許昌，後周又攺爲許州。又姓。《廣韻》出高陽汝南，本自姜姓，炎帝之後，太嶽之裔，其後因封爲氏。又與鄦通。《史記·鄭世家》鄦公惡鄭于楚。《註》鄦同許，許靈公也。又《集韻》《韻會》《正韻》𠀤火五切，音虎。《詩·小雅》伐木許許。《傳》許許，柹貌。《朱傳》衆人共力之聲。《淮南子·道應訓》今夫舉大木者，前呼邪許，後亦應之，此舉重勸力之歌也。《註》許，音虎。《字彙補》音虛。又《類篇》滸，一作許。

𧥷：《說文》訖本字。

𧥸：《玉篇》《集韻》𠀤于禁切，音䫴。䜗𧥸，怒言。

𧥹：《廣韻》《集韻》𠀤敷容切，音丰。語耑也。《類篇》或書作𧧽。

䛁：《唐韻》汝閻切《集韻》如占切，𠀤音髥。《說文》䛁䛁，多語也。《元包經》妾言䛁䛁。傳曰：噂𠴲興也。《註》䛁䛁，多言也。又《集韻》那含切，音男。《博雅》䛁䛁，語也。或作諵喃。又縣名。《前漢·地理志》䛁邯，樂浪郡所屬縣。孟康音男。師古又音乃甘切。《集韻》又音汝甘切。《說文》本作𧧛。省作䛁。《玉篇》《類篇》《廣韻》別作𧦦，非。

𧥺：《廣韻》《集韻》𠀤九峻切，音呁。欺言也。或作訇。又《玉篇》居俊切《集韻》均俊切，𠀤均去聲。又《廣韻》《集韻》𠀤下珍切，音礥。義𠀤同。《正字通》《六書統》訇，大篆作𧥺，于訓切，和也，與韻同。訓欺言，誤。

𧥻：《說文》籀文訇字。

𧥼：《集韻》于分切，音雲。訜𧥼。詳訜字註。

𧥽：《六書統》古文諅字。註詳八畫。其，古作亓，省从亓。

𧥾：《正字通》《石鼓文》識字。《總要》从言、戈。有鍥記之義。又人名。希𧥾、與𧥾，見《宋史·宗室表》。

䚾：《集韻》如林切，音壬。念也。○按音義與䛘同。玉篇、廣韻、類篇俱有䛘無䚾。集韻分䛘、䚾爲二，非。

訲：《唐韻》於力切，音億。《說文》本作𠶷。快也。从言从中。又人名。崇訲，見《宋史·宗室表》。

䛂：《字彙補》同誃。《戰國策》出謻門也。《註》誃，別也。元作䛂。

䛃：《字彙補》五貫切，音玩。人名。與䛃，見《宋史·宗室表》。義闕。

𧥿：《字彙補》同𧥥。又人名。與𧥿、孟𧥿，見《宋史·宗室表》。

𧦀：《字彙補》女加切，音拏。語不正貌。

𧦁：《字彙補》音義與呬同。

𧦂：《字彙補》居哲切，音孑。仡仡也。又卽𡔢字之譌。𡔣字从吳作。

訴：《唐韻》桑故切《集韻》《韻會》《正韻》蘇故切，𠀤音素。《說文》吿也。《玉篇》論也，吿訴冤枉也。《廣韻》毀也。《左傳·成十六年》郤犫訴公于晉侯。《註》譖也。《史記·龜筴傳》王有德義，故來告訴。又《說文》或作𧪜。亦作愬。《論語》膚受之愬。《註》愬己之冤也。《前漢·五行志》引作訴。又《韻會小補》通作遡。《戰國策》衞君跣行，告遡於魏。《註》遡愬同。又《集韻》昌石切，音尺。亦毀也。《說文》本作𧦡。《字彙補》譌作辨，非。辨字左从言作。又𧩵。

訵：《廣韻》丑飢切《集韻》抽遲切，𠀤音絺。《字林》隂知也。《類篇》伺察也。又人名。崇訵，見《宋史·宗室表》。又《玉篇》《廣韻》丑利切《集韻》丑二切，𠀤絺去聲。義同。《廣韻》亦作呬。《類篇》又與䜉同。

訶：〔古文〕㱒《唐韻》《集韻》《韻會》《正韻》𠀤虎何切，音呵。《說文》大言而怒也。《廣韻》責也。《正韻》譴也。《後漢·文苑傳》禰衡言不遜順，黃祖慙乃訶之。《蜀志·廖立傳》隨大將軍則誹謗譏訶。《北史·張矅傳》勵已溫尋，非欲詆訶古人得失也。又官名。《隋書·婆利國傳》官曰獨訶邪拏，次曰獨訶氏拏。又木名。《本草釋名》訶棃勒，一名訶子。《嵆含·南方草木狀》樹以木梡出九眞。又國名。《唐書·地理志》廣州東南海中有訶陵國。又通作呵。《前漢·食貨志》縱而弗呵。又通作何。《前漢·賈誼傳》大譴大何。《師古曰》何，問也。又通作苛。《前漢·王莽傳》苛問不遜。考證：〔通作何。《前漢·賈誼治安策》大譴大何。〕謹照原書賈誼治安策改賈誼傳。

䛄：《唐韻》於願切《集韻》紆願切，𠀤音怨。《說文》慰也。又《玉篇》從也。亦作婉。又《類篇》懟也。或作𧩷。又《玉篇》《唐韻》𠀤於阮切，音婉。義同。《字彙補》又書作𧧁。

䛅：《廣韻》呼甲切《集韻》迄甲切，𠀤音呷。《類篇》多言也。又《廣韻》𧬈䛅，語聲。又《集韻》轄甲切，音狎。亦語聲。又《集韻》轄臘切，音盍。亦多言也。與嗑同。或作𧪞。

䛆：《唐韻》直又切《廣韻》《集韻》直祐切，𠀤音胄。《說文》䛆，詶也。《玉篇》祝也。又人名。楊䛆。見《唐書·宰相表》。

訷：《廣韻》失人切《集韻》升人切，𠀤音申。訷說，信也。《正字通》與申、伸𠀤通。俗又作訷。

訸：《玉篇》胡戈切，音禾。平也。又人名。崇訸、汝訸，見《宋史·宗室表》。《正字通》與和、龢𠀤同。

訹：《廣韻》辛律切《集韻》《韻會》《正韻》雪律切，𠀤音戌。《說文》誘也。《廣韻》謏訹，誘也。《前漢·韓安國傳》列在諸侯訹邪臣浮說。《宋史·岳飛傳》淮西之役，俊以前途糧乏訹飛，飛不爲止。又人名。蕭訹，見《南齊書·魏虜傳》。又《韻會》或作怵。《說文徐註》按賈誼鵩賦：怵迫之徒兮，或趨東西。當作此訹字。《漢書》怵於邪說，如淳曰：見誘怵也。音戌。今俗猶云相謏怵。又《集韻》《韻會》𠀤息有切，秀上聲。義同。本作𧩮。《韻會》从言从朮。俗作术，非。

䛇：《玉篇》以喘切《集韻》以轉切，𠀤音兗。笑貌。一曰善言。又人名。希䛇、與䛇，見《宋史·宗室表》。

診：《玉篇》《唐韻》之忍切《廣韻》章忍切《集韻》《韻會》《正韻》止忍切，𠀤音軫。《說文》視也。《玉篇》驗也。《後漢·王喬傳》詔上方診視。《註》診亦視也。《莊子·人閒世》匠石覺而診其夢。《註》占驗也。又《廣韻》𠋫脈也。《史記·倉公傳》診切其脈。《前漢·藝文志》論病以及國，原診以知政。《註》診，視驗。謂視其脈及色𠋫也。又《玉篇》除刃切《唐韻》《集韻》《韻會》《正韻》直刃切，𠀤音陣。義同。又叶知鄰切，軫平聲。《急就章》變鬭殺傷捕伍鄰，亭長游徼共雜診。《集韻》或作䝩。

𧦜：《玉篇》同診。《正字通》俗診字。

註：《廣韻》之戍切《集韻》《韻會》朱戍切，𠀤音鑄。《玉篇》疏也，解也。《正韻》訓釋也。《毛詩·序疏》註者，著也。言爲之解說，使其義著明也。《儀禮·士冠禮疏》言註者，註義于經下，若水之注物，亦名爲著。《晉書·向秀傳》始秀欲註《莊子》，嵆康曰：此書詎復須註。《舊唐書·𤣥宗紀》上訓註《孝經》，頒于天下。又《博雅》識也。《通俗文》記物曰註。《穀梁傳·昭十一年》一事註乎志，所以惡楚子也。《後漢·律歷志論》重黎記註。又《類篇》拏也。《揚子·方言》謰謱，拏也。南楚或謂之支註。又《廣韻》中句切《集韻》株遇切，𠀤音駐。義同。又《類篇》述也。《集韻》或作注。

証：《唐韻》《集韻》《韻會》𠀤之盛切，音政。《說文》諫也。《戰國策》士尉以証靖郭君，靖郭君不聽。又人名。《唐書·宗室表》司農卿証。又《集韻》諸盈切，政平聲。義同。

𧦝：《唐韻》荒烏切《集韻》荒胡切，𠀤音呼。《說文》召也。《廣雅》鳴也。《玉篇》喚也。《集韻》通作呼。又《博雅》乎報切，音號。欺也。《說文》本作䚷。

訽：《說文》同詬。《左傳·襄十七年》重丘人閉門而訽之。《註》罵也。又《昭二十年》宋元公曰：余不忍其訽。《註》恥也。《後漢·崔駰傳》或冒訽以干進。《註》辱也。又《音學五書》古音句。引《太𤣥》釋次七，震震不侮，濯漱其訽。《註》雖見訽怒，善自解釋，如濯去垢穢也。

訾：《唐韻》將此切《集韻》《韻會》蔣氏切《正韻》祖似切，𠀤音子。《說文》不思稱意也。引《詩·小雅》：翕翕訾訾。《徐曰》言不思稱事之意也。今文相承皆作訿。《爾雅·釋訓》翕翕訾訾，莫供職也。《詩》《釋文》引《韓詩》云不善之意。《朱傳》潝潝，相和也。訿訿，相詆也。又《玉篇》毀也。《禮·曲禮》不苟訾。《疏》相毀曰訾。《管子·形勢解》毀訾賢者之謂訾。又《集韻》本作疵。《荀子·不苟篇》正義直指舉人之過惡，非毀疵也。《韻會》疵毀字今文相承作訾毀久矣。又惡也。《管子·形勢篇》訾食者不肥體。《註》惡食之人憂嫌致疾，故不能肥體。又恣也。《荀子·非十二子篇》以不俗爲俗，離蹤而跂訾者也。《註》訾讀爲恣。跂訾，謂跂足違俗而恣其志意也。又《廣韻》卽移切《集韻》《韻會》將支切，𠀤紫平聲。義同。又《類篇》思也。《禮·少儀》不訾重器。《註》訾，思也。《唐書·李勣傳》臨時選將，必訾相其奇龎福艾者遣之。《音義》訾，思也。又量也。《前漢·枚乗傳》舉吳兵以訾于漢。《李奇曰》量也。《商子·懇令篇》訾粟而稅。《註》量也。又限也。《管子·君臣篇》吏嗇夫盡有訾程事律。《註》訾，限。程，準也。又病也。《禮·檀弓》故子之所刺於禮者，亦非禮之訾也。《註》病也。又《揚子·方言》何也。湘潭之原，荆之南鄙，謂何爲曾，或謂之訾。若中夏言何爲也。《註》今江東人語亦云訾爲，聲如斯。又地名。《左傳·僖十八年》而後師于訾婁。《註》衞邑。又《文十六年》以侵訾枝。《註》楚邑。又《襄十年》楚伐宋師于訾母。《註》宋地。又《昭二十三年》單子取訾。《註》訾在河南鞏縣西南訾城是也。《路史》訾有二：西訾在維，東訾在鞏。又姓。《前漢·功臣表》有樓虛侯訾順，又複姓。《潛夫論》訾辱氏，趙嬴姓也。又與貲同。財也。《前漢·司馬相如傳》更名相如，以訾爲郞。《註》訾讀與貲同，財也。以家財多，得拜爲郞也。又通作茈。苻茈，草名。《後漢·劉聖公傳》南方飢饉，人庶掘鳧茈而食之。《註》續漢書作苻訾。又與觜通。娵訾，北方宿名。亦作娵觜。詳角部觜字註。又《集韻》《韻會》𠀤才支切，音疵。亦毀也。《正韻》才資切，音茨。義同。《莊子·山木篇》無譽無訾。徐邈讀。又《正韻》同啙。《史記·貨殖傳》呰窳偸生。《前漢·地理志》作啙。《徐廣曰》啙窳，苟且惰嬾也。應劭曰：啙，弱也。師古曰：短也。又《集韻》《正韻》𠀤津私切，音咨。亦思也。又《正字通》與咨通。《前漢·禮樂志》訾黃其何不徠下。《師古註》訾，嗟歎辭也。黃，乗黃也。歎乗黃不來下也。又《集韻》子禮切，音濟。《博雅》諀訾也。又《字彙補》宗吳切，音租。足訾，獸名。《山海經贊》見人則呼其名足訾。《集韻》或作𤺒，亦書作訿。《字彙補》又作𧩢、𧬟，非。考證：〔《爾雅·釋言》翕翕訾訾，莫供職也。〕謹照原書釋言改釋訓。〔《韓詩外傳》不善之意。〕謹按此韓詩章句非韓詩外傳也。謹照原書改詩釋文引韓詩云。〔《左傳·僖十八年》從師于訾婁。〕謹照原文從字改而後二字。〔《襄九年》楚師伐宋師于訾母。〕謹照左傳原文九年改十年。楚字下省師字。〔《莊子·山水篇》無譽無訾。〕謹照原文山水篇改山木篇。

訿：《集韻》同訾。《詩·大雅》臯臯訿訿。《毛傳》訿訿，窳不供事也。《朱傳》務爲謗毀也。考證：〔《詩·大雅》臯臯訿訿。《孔傳》訿訿，窳不供事也。〕謹按傳出於毛公不出於孔氏，謹將孔傳改毛傳。

詀：《廣韻》竹咸切《集韻》《韻會》知咸切，𠀤站平聲。多言也。又詀，謔也。一曰詀諵，語聲。又人名。《宋史·宗室表》防禦使士詀。又《集韻》他兼切，帖平聲。《揚子·方言》謰謱，拏也。南楚或謂之詀謕。又《廣韻》《集韻》𠀤丁兼切，點平聲。轉語也。一曰巧言。又《集韻》處占切，音襜。亦多言也。又《韻會小補》陟陷切，音站。不和貌。又《廣韻》佇陷切《集韻》《韻會》直陷切，𠀤音賺。被誑也。或作謙。又《集韻》託協切，音帖。妄言也。又佞言也。又《廣韻》叱涉切《集韻》尺涉切，𠀤襜入聲。詀讘，細語。《舊唐書·徐彥伯傳》用詀讘爲全計。

詁：《集韻》《韻會》果五切《正韻》公土切，𠀤音古。《說文》訓故言也。引《詩》詁訓孔穎達疏：詁、訓、傳者，註解之別名。詁者，古今異言，通之使人知也。《徐曰》按《爾雅》：詁，古也，言有古今也。會意。《博雅》言也。《正韻》通古今之言，而明其故也。《前漢·揚雄傳》雄少而好學，不爲章句訓詁通而已。《舊唐書·經籍志》詁訓以紀六經讖𠋫。又《集韻》《韻會》《正韻》𠀤古慕切，古去聲。義同。又通作故。《詩·周南·關雎詁訓傳第一》陸德明音義曰：詁訓，舊本多作故，今或作詁。《前漢·藝文志》詩經魯故二十五卷。《師古註》故者，通其指義也。今流俗毛詩攺故訓傳爲詁字，失其眞耳。

𧦞：《玉篇》普布切《集韻》普故切，𠀤鋪去聲。諫也。又人名。《宋史·欽宗紀》宗室仕𧦞。又《正字通》與布通。敷𨻰也。

𧦟：《玉篇》方凡切《集韻》甫凡切，𠀤法平聲。言急也。《正字通》與𠰏別。

詂：《集韻》符遇切，音附。言有所依也。又人名。彥詂，見《宋史·宗室表》。《類篇》或作𧨽。

詃：《玉篇》古犬切《廣韻》姑泫切《集韻》《韻會》《正韻》古泫切，𠀤音畎。誘也，詐也。又人名。希詃，見《宋史·宗室表》。

詄：《唐韻》《集韻》𠀤徒結切，音迭。《說文》忘也。《博雅》誤也。又《前漢·禮樂志》天門開，詄蕩蕩。《如淳註》詄，讀如迭。詄蕩蕩，天體堅淸之狀。又《集韻》弋質切，音逸。又矢利切，屍去聲。義𠀤同。

䛈：《廣韻》矢利切，屍去聲。志也。《正字通》與誓通。

詅：《玉篇》力丁切《廣韻》《集韻》郞丁切，𠀤音靈。《類篇》衒也。又《廣韻》詅音相次，出異字音。又人名。與詅，見《宋史·宗室表》。又《廣韻》力政切《集韻》力正切，𠀤音令。義同。又《博雅》賣也。《顏氏家訓》吾見世人，至于無才思，自謂淸華，流布醜拙，亦以衆矣。江南號爲詅癡符。《正字通》宋御史臨海李庚，撰《詅癡符》二十卷，蓋世人鬻物于市誇號之曰詅，此三字本出《家訓》，庚以名集，謙辭也。

𧦠：《集韻》《正韻》烏懈切《韻會》幺解切，𠀤音隘。與呝同。聲不平也。《正字通》按口部呃，从厄，載四畫，𧦠厄附五畫，矛盾。本作呝。俗作呃、𧦠，𠀤非。

詆：《唐韻》都禮切《集韻》《韻會》《正韻》典禮切，𠀤低上聲。《說文》苛也。一曰訶也。《博雅》䛼也。《玉篇》法也，呰也。《正韻》訐也。《史記·汲黯傳》刀筆吏專深文巧詆陷人于罪。《前漢·哀帝紀》除誹謗詆欺法。《師古註》詆，誣也。又《劉向傳》緣飾文字，巧言醜詆。《師古註》詆，毀也，辱也。又《集韻》都黎切，音低。又《廣韻》杜奚切《集韻》田黎切，𠀤音啼。又《集韻》丁計切，低去聲。義𠀤同。又《玉篇》他狄切《廣韻》《集韻》他歷切，𠀤音惕。《類篇》僻也。一曰狡獪。《集韻》與𧨱同。《集韻》或作呧。《字彙補》別作𧦒𧦚𧦺，𠀤非。

䛉：《集韻》眠見切，音麪。《類篇》誘言也。

詇：《唐韻》《集韻》《正韻》𠀤於亮切，央去聲。《說文》早知也。《廣韻》智也。又《唐韻》於兩切《集韻》《韻會》《正韻》倚兩切，𠀤央上聲。又《玉篇》於竟切《唐韻》於敬切《集韻》於慶切，𠀤音映。義𠀤同。又《博雅》問也。《類篇》吿也。又《集韻》於浪切，音盎。聲也。與𠹃同。或作𧪪。

䛊：《集韻》馨奚切，音醯。喜笑不止貌。又人名。《宋史·宗室表》漢東侯世䛊。又《集韻》章移切，音支。《廣雅》調也。又謂也。又《集韻》掌氏切，支上聲。義同。

𧦡：《說文》訴本字。

詈：《唐韻》《集韻》《韻會》𠀤力智切，音荔。《說文》罵也。《韻會》正斥曰罵，旁及曰詈。《釋名》詈，歷也，以惡言相彌歷也。亦言離也，以此掛離之也。《書·無逸》小人怨汝詈汝。《詩·大雅》覆背善詈。《禮·曲禮》怒不至詈。《史記·魏豹傳》漢王罵詈諸侯羣臣。《說文》本从网从言。《長箋》羅織其人，互相謗詈。俗从皿。

詉：《集韻》尼交切，音鐃。與呶同。讙聲也。《舊唐書·徐彥伯傳》以號詉爲令德。《宋史·高斯得傳》時上封事言得失者衆，或者惡其讙詉。又《廣韻》《集韻》𠀤女加切，音拏。《玉篇》譇詉，言不可解也。《廣韻》語貌。《類篇》羞窮也。《集韻》或作訤。又《集韻》奴故切，音怒。惡言也。又《集韻》乃嫁切，拏去聲。詐也。

詊：《集韻》普半切，音判。巧言也。

䛋：《廣韻》《集韻》𠀤七賜切，音刺。《玉篇》謀也。又人名。崇䛋，見《宋史·宗室表》。又《廣韻》《集韻》𠀤奇寄切，音芰。又《集韻》許記切，嬉去聲。義𠀤同。

𧦢：《集韻》虛嬌切。與呺同。𧦢然，虛大貌。

詋：《玉篇》《集韻》𠀤職救切，州去聲。詛也。與呪同。《集韻》亦作詶。

詌：《集韻》古暗切，音紺。口閉也。《荀子·哀公篇》無取詌詌亂也。《註》義未詳。《家語》作鉗。

詍：《唐韻》余制切《集韻》《韻會》《正韻》以制切，𠀤音曳。《說文》多言也。引《詩》：無然詍詍。今《大雅》作泄泄。《荀子·解蔽篇》辨利非以言，是謂之詍。《註》多言也。又《集韻》時制切，音誓。語多也。又《集韻》私列切，音薛。義同。《集韻》與呭同。《六書正譌》俗作䛖、㖂，𠀤非。《字彙補》譌省作𧥨，尤非。考證：〔《荀子·解蔽篇》辨利非以言，則謂之詍。〕謹照原文則謂改是謂。

𧦣：《集韻》同佞。

𧦤：《集韻》居牙切，音嘉。《類篇》誣也。又《字彙》評也。

詎：《唐韻》其呂切《集韻》《韻會》《正韻》臼許切，𠀤音巨。《說文》詎，猶豈也。《莊子·大宗師》庸詎知吾所謂天之非人乎。《後漢·光武紀》天下詎可知而閉長者乎。《宋書·沈約自序》若馳一介，四方詎不響應。又《玉篇》止也，至也，格也。又通作巨。《前漢·高帝紀》沛公不先破關中兵，公巨能入乎。《師古註》巨，讀曰詎，猶豈也。又《廣韻》《集韻》《韻會》𠀤其據切，巨去聲。義同。又《字林》未知詞也。《正字通》《讀書通》詎通作渠、鉅、遽，𠀤非。考證：〔又《廣韻》《集韻》《韻會》𠀤其據切，巨上聲。義同。〕謹按其據切係去聲非上聲，上字謹改去字。

𧦥：《說文》古文謀字。註詳九畫。又人名。汝𧦥，見《宋史·宗室表》。

詏：《集韻》《正韻》𠀤於敎切，妖去聲。言逆也。

𧦦：《類篇》而豔切，髥去聲。《字林》言多不盡。◎按𧦦卽𧧛字，類篇分𧧛、𧦦爲二，非。

詐：《唐韻》《集韻》《正韻》側駕切《韻會》側嫁切，𠀤柤去聲。《說文》欺也。《爾雅·釋詁》僞也。《正韻》詭譎也。《左傳·宣十五年》我無爾詐，爾無我虞。《禮·樂記》知者詐愚。《疏》謂欺詐愚人也。《周禮·地官·司市》以賈民禁僞而除詐。《疏》使禁物之僞。而去人之詐虛也。《晉書·𠛬法志》背信藏巧謂之詐。《荀子·修身篇》匿行曰詐。《說苑·貴德篇》巧詐不如拙誠。又卒也。《公羊傳·僖三十三年》詐戰不日。《註》詐，卒也。齊人語也。《疏》春秋之例，偏戰者日，詐戰者月。又叶側下切，柤上聲。《王安石·寄曾鞏詩》吾能好諒直，世或非詭詐。叶上寫下者。又叶莊助切，阻去聲。《晉語》詐之見詐，果喪其賂。《呂覽·情欲篇》意氣易動，蹻然不固。矜勢好智，胷中欺詐。又叶側箇切，音佐。《前漢·敘傳》靡法靡度，民肆其詐。偪上幷下，荒殖其貨。

詑：《唐韻》託何切《集韻》《韻會》《正韻》湯何切，𠀤音拕。《說文》引方言：沇州謂欺曰詑。《玉篇》誼謾而不疑也。《集韻》或作訑。俗作𧦭。又《廣韻》徒何切《集韻》唐何切，𠀤音駝。又《廣韻》土禾切《集韻》土和切，𠀤涶平聲。義𠀤同。又《廣韻》弋支切《集韻》《韻會》余支切，𠀤音移。詑詑，自得貌。又淺意也。亦作訑，或作𧦧、𧪁。又《玉篇》達可切《廣韻》徒可切《集韻》待可切，𠀤駝上聲。輕也。又欺罔也。或作訑、誃。

𧦧：《集韻》同詑。又《集韻》時遮切，音蛇。淺意也。

詒：《唐韻》與之切《集韻》《韻會》盈之切，𠀤音怡。《說文》相欺詒也。一曰遺也。《詩·邶風》自詒伊阻。《傳》遺也。《左傳·昭六年》叔向使詒子產書。《註》遺也。《廣韻》贈言也。又《正韻》誒詒，疑疾。《莊子·達生篇》誒詒爲病數日。《註》懈倦貌。一曰失魂魄貌。又通作貽。《書·五子之歌》貽厥子孫。《傳》貽，遺也。《詩·大雅》詒厥孫謀。《箋》詒，猶傳也。《正義》詒訓遺，卽流傳之義。又通作飴。《詩·周頌》貽我來牟。《釋文》貽，又作詒。《前漢·劉向傳》引《詩》作飴。《師古註》飴，遺也。與貽同。又通作嗣。《詩·鄭風》子寧不嗣音。《傳》習也。《箋》續也。韓詩作詒。詒，寄也。曾不寄問也。又《集韻》《韻會》𠀤羊吏切，怡去聲。《類篇》亦遺也。《韻會》貺也。《左傳·文十六年》年自七十以上，無不饋詒也。《疏》饋、詒皆與人物之名，與貽通，有平、去二音。又《集韻》堂來切，音臺。懈倦貌。引莊子誒詒。李軌讀。又《集韻》他代切，音態。義同。又欺也。又《廣韻》徒亥切《集韻》《韻會》《正韻》蕩亥切，𠀤臺上聲。《類篇》江南呼欺曰詒。《增韻》欺詒，誑詐也。《列子·黃帝篇》狎侮欺詒。《徐幹·考僞篇》骨肉相詒，朋友相詐。又《集韻》通作紿。《穀梁傳·僖元年》惡公子之紿。《註》欺紿也。《史記·項羽紀》項王迷失道，田父紿之曰：左，乃陷大澤中。《師古註》紿，誑也。《類篇》或作𧦫。

𧦨：《字彙》乃故切，音怒。急惡言也。

詓：《集韻》口舉切，去上聲。《類篇》聲也。《白虎通》古之民人，臥之詓詓，起之吁吁。

詔：《廣韻》之少切《集韻》《韻會》《正韻》之笑切，𠀤音照。《說文》吿也。《爾雅·釋詁》導也。《註》敎導之也。《又》勴也。《註》謂贊勉。《疏》敎導，卽贊勉也。《韻會》詔者，上下通用之義。《左傳·成二年》欒伯曰：燮之詔也。書何力之有焉。《註》吿也。《周禮·天官·大宰》以八柄詔王馭羣臣。《註》告也，助也。《莊子·盜跖篇》爲人父者，必能詔其子。《如淳註》敎也。又《廣韻》上命也。秦漢以下，天子獨稱之。《史記·秦始皇紀》二十六年，秦幷天下，丞相王綰、御史大夫馮劫、廷尉李斯等，議命爲制，令爲詔。《前漢·周勃傳》軍中聞將軍之命，不聞天子詔。又《廣韻》𦘠也。《正韻》播吿之書也。《文心雕龍》漢命有三品，三曰詔書。詔，吿也。《釋名》詔書。詔，昭也。人暗不見事宜，則有所犯，以此示之，使昭然知所由也。《文中子·問易篇》程元曰：續書之有志，有詔，何謂也。文中子曰：志以成道，言以宣志，詔其見王者之志乎。又待詔，官名。《前漢·公孫弘傳》待詔金馬門。《應劭註》諸以才伎召未有正官，故曰待詔。《唐書·百官志》明皇初置翰林待詔。又蠻王曰詔。《唐書·南蠻傳》南詔本哀牢夷後，烏蠻別種也。渠帥有六，自號六詔，曰蒙巂詔、越析詔、浪穹詔、邆睒詔、施浪詔、蒙舍詔。又《正韻》市召切，音紹。《禮·禮器》禮有𢷤詔。《註》告道賔主者也。詔或爲紹。又《集韻》之遙切，照平聲。言誘也。又《韻會》時饒切《正韻》時昭切，𠀤音韶。《禮·禮器》詔侑武方。《註》詔侑或爲韶囿，武當爲無，方猶常也。又叶朱戍切，音注。《班固·東都賦》申舊章下明詔，命有司頒憲度。

𧦩：《集韻》同𧩹。

䛌：《說文》同䛬。又《集韻》蒲褒切，音袍。《類篇》䛌䜊，亂語也。

䛍：《廣韻》方味切《集韻》方未切，𠀤音沸。言急也。又多言也。又《正字通》與咈通。

𧦪：《玉篇》俗辯字。《正字通》辯俗作䛒。譌从功，非。

䛎：《廣韻》《集韻》𠀤呼決切，音血。《博雅》怒也。《玉篇》怒呵也。又《集韻》許月切，暄入聲。義同。

評：《廣韻》符兵切《集韻》《韻會》蒲兵切《正韻》蒲明切，𠀤音平。《博雅》平也，議也。《廣韻》平量也。《增韻》品論也。《後漢·許劭傳》劭好覈論鄕黨人物，毎月更其品題，故汝南俗有月旦評焉。《魏志·曹植傳》曹植與邯鄲淳評說混元造化之端。《舊唐書·陸贄傳》互相譏評。《文心雕龍》評者，平理。《新論·正賞篇》評者，所以繩理也。又官名。《晉書·職官志》廷尉主𠛬法獄訟，屬官有正監評。《唐書·百官志》大理寺有評事八人，掌出使推按。又邑名。《梁書·新羅國傳》其邑在內曰啄評，在外曰邑勒，亦中國之言郡縣也。又姓，見《姓苑》。又通作平。《後漢·霍諝傳》前者溫敎許爲平議。《蜀志·費褘傳》論平其是非。又《玉篇》皮柄切《唐韻》《集韻》《正韻》皮命切，𠀤平去聲。平言也。《韓愈·東都遇春詩》爾來曾幾時，白髮忽滿鏡。舊遊喜𠂯張，新輩足嘲評。《註》評，音病。𠂯張，乖張。

詖：《唐韻》《集韻》《韻會》𠀤彼義切，陂去聲。《說文》辯論也。《廣雅》慧也。《玉篇》佞諂也。《廣韻》譣詖也。《詩·周南·卷耳序》內有進賢之志，而無險詖私謁之心。《釋文》詖，妄加人以罪也。崔云：險詖，不正也。《孟子》詖辭知其所蔽。《註》詖，偏陂也。《前漢·敘傳》趙敬險詖。《師古註》詖，辯也。一曰佞也。又《正韻》兵媚切，悲去聲。義同。又《六書故》與陂通。《荀子·成相篇》讒人罔極，險陂傾側。《註》陂與詖同。又《廣韻》彼爲切《集韻》《韻會》班糜切，𠀤音陂。又《正韻》逋眉切，音悲。又《集韻》滂禾切，音坡。義𠀤同。考證：〔《詩·周南·卷耳序》內有進賢之志，而無險詖私謁之心。《箋》詖，妄加人以罪也。〕謹照原書箋改釋文。

䛏：《玉篇》奴奚切《集韻》年題切，𠀤音泥。呼人也。又《集韻》女履切，尼上聲。言以示人也。或作呢。又《集韻》乃許切，泥去聲。言不通也。

詗：《唐韻》朽正切《集韻》《韻會》虛政切《正韻》呼正切，𠀤音夐。《說文》知處吿言之。《增韻》𠋫伺也。《正韻》剌探也。《史記·淮南王傳》王有女陵，慧有口辯。王愛陵，常多予金錢，爲中詗長安，約結上左右。《註》孟康曰：詗音偵。西方人以反閒爲詗，王使其女爲偵于王也。師古曰：詗，有所𠋫伺也。偵義與詗同，然音則異。又《集韻》丑政切，檉去聲。中詗，義同。師古讀。又《廣韻》《集韻》《韻會》《正韻》𠀤火迥切，馨上聲。義同。《唐書·李思行傳》唐公將起，使覘詗長安。又《張說傳》窺詗時事。《音義》俱讀上聲。又《博雅》求也。《廣韻》明悟了知也。《篇海》譌作𧨝，非。

詘：《唐韻》區勿切《集韻》《韻會》《正韻》曲勿切，𠀤音屈。《說文》詰詘也。一曰屈襞。《禮·喪大記》凡𨻰衣不詘。《註》謂舒而不卷也。《楚辭·九思》思哽饐兮詰詘。又《博雅》曲也，折也。《玉篇》枉曲也。《禮·樂記》習其俯仰詘伸。《史記·管晏列傳》君子詘於不知己，而信於知己者。《前漢·孫寶傳》道不可詘，身詘何傷。又《廣韻》辭塞也。《戰國策》於是魏王聽此言也，甚詘。又《類篇》充詘，喜失節貌。《禮·儒行》不充詘于富貴。又姓。漢有詘強。見《印藪》。又《韻會》通作屈。《荀子·勸學篇》若挈裘領，詘五指而頓之。《註》詘與屈同。又《集韻》《正韻》𠀤渠勿切，音掘。與充詘義同。又絕止貌。《禮·聘義》叩之，其聲淸𧻗以長，其終詘然樂也。又《正韻》盡也。《前漢·司馬相如傳》徼𧮭受詘。《師古註》言獸有力盡者，受而有之。又《集韻》敕律切，音怵。與黜同。《戰國策》彼公仲者，秦勢能詘之。《註》詘，貶下也。又《集韻》通作絀。《禮·射義》進爵絀地。《註》《內則》以前作絀，《明堂位》以後作詘。又《集韻》或作出。《左傳·襄三十年》譆譆出出。《周禮·秋官·庭氏鄭註》引作詘詘。劉昌宗音出。本亦作出。又《集韻》奴骨切，嫩入聲。與訥同。詳訥字註。又《說文》或作誳。《長箋》作誳。

詙：《字彙》蒲八切，音拔。《史記·司馬貞·三皇本紀》神農納奔水氏之女曰聽詙爲𡚱。又《正字通》古史考本作詙。字彙作〈言叐〉，非。

詚：《字彙》當拔切，丹入聲。兜詚，不靜也。

詛：〔古文〕𥛜謯《廣韻》《集韻》《韻會》《正韻》𠀤莊助切，阻去聲。《說文》詶也。《廣韻》咒詛。《書·無逸》厥口詛、祝。《疏》詛祝，謂吿神明，令加殃咎也。以言吿神謂之祝。請神加殃謂之詛。《詩·小雅》出此三物，以詛爾斯。《釋文》以禍福之言相要曰詛。《周禮·春官》詛祝掌盟詛之祝號。《註》詛，謂祝之使沮敗也。大事曰盟，小事曰詛。《疏》盟盟將來，詛詛過往。《後漢·仲長統傳》匈詈腹詛。又《集韻》古通作。《詩·大雅》侯作侯祝。《釋文》作，本或作詛。《朱傳》作，讀爲詛。詛祝，怨謗也。又《集韻》遵遇切，娵去聲。義同。又《集韻》《韻會》《正韻》𠀤壯所切，音阻。《集韻》呪也。《釋名》阻也。使人行事阻限于言也。又通作阻。《晉語》狂夫阻之衣也。《註》狂夫，方相氏之士也。阻古通詛。將服是衣，必先詛之。考證：〔《詩·大雅》侯作侯祝。《釋文》作，本或作詛。《傳》作，讀爲詛。〕謹照原書傳字上增朱字。

詜：《廣韻》土刀切《集韻》他刀切，𠀤音叨。《玉篇》詜䛬，言不節也。《類篇》往來言也。一曰小兒語不正也。《篇海》譌作〈言𡵯〉。

詝：《玉篇》知與切《廣韻》丁呂切《集韻》展呂切，𠀤音貯。《博雅》智也。《廣韻》有所知也。又人名。孟詝、師詝，見《宋史·宗室表》。《集韻》與㤖同。

𧦫：《類篇》同詒。亦與貽通。

詞：〔古文〕𧥝《唐韻》似兹切《集韻》《韻會》《正韻》詳兹切，𠀤音祠。《說文》意內而言外也。《釋名》嗣也。令撰善言，相嗣續也。《廣韻》說也。《正韻》言也。《字彙》文也。《公羊傳·昭十一年》春秋之信史也。其詞則丘有罪焉爾。《史記·儒林傳》是時天子方好文詞。《晉書·郭璞傳》璞詞賦爲中興之冠。《舊唐書·張九齡傳》張說常謂人曰：後來詞人稱首也。又《陸贄傳》贄以博學宏詞登科。《韓非子·問田篇》驅於聲詞，眩乎辯說。又《博雅》已也。又《廣韻》請也，吿也。○按《說文》本作意內言外。韻會引作音內言外。又引徐曰：惟也，思也，曰也，兮也，斯也。若此之類，皆詞也，語之助也。聲成文謂之音，此詞直音內之助，聲不出於音，故曰音之內。直言曰言，一字曰言，此詞皆在句之外爲助，故曰言之外。楚辭宋玉招魂：魂兮歸來，東方不可以託些。些，亦詞也。未詳音發爲言，言之成文爲詞，未可以內外岐之，且詞與兮些各別，非語助例也。字彙勦用韻會舊註，非是。又按說文辭，訟也。辤，不受也。與言詞、文詞之詞各別。今經史以辭爲言詞之詞，如《禮·曲禮》，不辭費是也，以辭爲辤受之辤，如《論語》與之粟九百辭是也。以辤爲文詞之詞，如《楊修傳》絕妙好辤是也。循用已久，不能更正，然究心六書者，不可不辨。

䛐：《集韻》同詞。

䛑：《正字通》同謐，省。

𧦬：《正字通》䛒字之譌。俗謂巧言曰䛒，䛒讀如辯，譌作𧦬。又人名。《唐書·禮樂志》將作大匠康𧦬素。《音義》俗辯字。又《字彙補》佛書辯字。《字彙》作𧦪。《篇韻》作〈叨下言〉，皆誤。

䛒：《字彙補》辯字，本作䛒。北齊所造也。《北史》柳䛒，名取此。譌作𧦬。

𧦭：《集韻》土和切，音涶。俗訑字。

𧦮：《廣韻》女加切，音拏。絲𧦮，語不解也。《字彙補》書作〈言㞋〉，又作？，𠀤非。

𧦯：《字彙補》如形切，音仍。因也，重也。○按音義同䚮，疑是䚮字之譌。

詠：《唐韻》《集韻》《韻會》《正韻》𠀤爲命切，音泳。《說文》歌也。《玉篇》長言也。《增韻》詠歌謳吟也。《書·益稷》戛擊鳴球，搏拊琴瑟以詠。《傳》以合詠歌之聲也。《爾雅序》敘詩人之興詠。《疏》詠者，永言也。《前漢·藝文志》詠其聲謂之歌。又鳥鳴亦曰詠。《陸機·悲哉行》耳悲詠時禽。《註》禽聲應時而變也。又通作咏。《史記·樂書》歌詠其聲也。《禮·樂記》作歌咏。又《說文長箋》省作永。《書·舜典》詩言志，歌永言。

詡：《唐韻》况羽切《集韻》《韻會》火羽切，𠀤訏上聲。《說文》大言也。《玉篇》人語也。《廣韻》和也，普也，遍也，大也。《禮·禮器》德發揚，詡萬物。《疏》言王者撫有四海，宜發揚其德，普遍萬物也。《前漢·揚雄傳》尚泰奢，麗誇詡。《註》詡，大也。又《廣韻》敏而有勇也。《禮·少儀》會同主詡。《註》詡，謂敏而有勇。又辭氣明盛貌。又人名。《前漢·平帝紀》沛郡太守石詡。《說文》本作𧩘。

詢：《唐韻》相倫切《集韻》《韻會》《正韻》須倫切，𠀤音荀。《說文》謀也。《玉篇》咨也。《書·舜典》詢事考言。《詩·小雅》周爰咨詢。《傳》親戚之謀爲詢。《左傳·襄四年》諮親爲詢。又《爾雅·釋詁》信也。《註》宋衞曰詢。《疏》按方言：宋衞汝潁之閒曰洵。鄭風溱洧：洵訏且樂。詢、洵音義同。《玉篇》或作𧪂。《集韻》或作𧪱、咰。《字彙補》譌作𧩛。

詣：《唐韻》五計切《集韻》《韻會》硏計切，𠀤音羿。《說文》𠋫至也。《徐曰》徑𠋫而詣之也。《小爾雅》進也。《玉篇》往也，到也。《增韻》造也。《左傳·莊十七年註》鄭詹詣齊見執。《史記·秦本紀》代王乗傳詣長安。《王褒·洞簫賦》躊躇稽詣。《註》倉頡篇云：詣，至也。言聲稽留，如有所詣也。又《正字通》學業深入曰造詣。又蟲名。《揚子·方言》蛄詣謂之杜蛒。又與栺通。漢有枍栺宮，以木而名。《三輔黃圖》作枍詣宮。《註》枍詣，木名。言宮中美木茂盛也。又與倪通。《春秋·昭二十九年》叔詣卒。《公羊》《穀梁傳》作叔倪。

詤：《唐韻》《集韻》𠀤呼光切，音荒。《說文》夢言也。又《廣韻》呼晃切《集韻》虎晃切，𠀤荒上聲。義同。又《博雅》忽也。又《廣韻》許昉切《集韻》詡往切，𠀤音怳。義同。《廣韻》《類篇》書作𧧢。《集韻》書作𧧮。《玉篇》譌作𧨆。

詥：《唐韻》𠋫閤切《集韻》曷閤切，𠀤音合。《說文》諧也。又《集韻》葛合切，音鴿。會言也。《六書統》从言从合，合衆意也。《㴑原》本作合。

試：《唐韻》《集韻》《韻會》𠀤式吏切，詩去聲。《說文》用也。《博雅》嘗也。《增韻》探也，較也。《易·无妄》无妄之藥，不可試也。《釋文》試驗，一曰用也。《註》試，謂少嘗之也。《書·舜典》明試以功。《禮·緇衣》𠛬不試而民咸服。《莊子·齊物論》嘗試言之。又《正韻》式至切，音翅。義同。又姓，見《姓苑》。又《集韻》設職切，音識。義同。通作式。又叶詩止切，音始。《詩·小雅》方叔涖止，其車三千，師干之試。試叶止。又叶申之切，音詩。《詩·小雅》私人之子，百僚是試。叶上裘，裘音渠之反。

䛔：《集韻》女加切，音拏。《博雅》䛳䛔，拏也。《正字通》俗誽字。博雅註誤。

䛕：《字彙》俗諛字。

䛖：《集韻》同詍。又人名。與䛖、崇䛖，見《宋史·宗室表》。

䛗：《唐韻》職雉切《集韻》軫視切，𠀤音旨。《說文》訐也。《廣韻》訐發人之惡。又《玉篇》之耳切，音止。義同。又《說文長箋》亦作𧧰。

𧧃：《集韻》几利切，音冀。《類篇》訐也。又人名。《宋史·宗室表》朝奉郞不𧧃。○按𧧃、䛗義同音異，類篇原分爲二，《正字通》以䛗爲𧧃字譌省，妄詆說文譌从言臣聲，大謬。

䛘：《廣韻》《集韻》𠀤如林切，音壬。信也，念也。又詉也。一曰喉聲謂之䛘。又人名。《宋史·宗室表》贈奉直大夫令䛘。又《玉篇》女林切《廣韻》女心切《集韻》尼心切，𠀤音鵀。義同。又《玉篇》多言也。

𧧄：《集韻》無放切，音望。《類篇》誑也。通作𡚶。

𧧅：《集韻》疏吏切，使去聲。《類篇》忘也。又《六書統》古文諫字。註詳九畫。

𧧆：《集韻》都回切，音堆。《類篇》讁也。或作𧪲、𧨮。

詧：《唐韻》楚八切《集韻》《韻會》《正韻》初戛切。𠀤與察同。《說文》言微親察也。《史記·秦本紀》繆公與由余曲席而坐，問其地形與兵勢，盡詧，而後令內史廖以女樂二八遺戎王。《韓愈·征南聯句》刀暗歇宵詧。《註》刀，刁斗也。又人名。《梁書·武帝紀》岳陽王蕭詧。又《集韻》遷薛切，遷入聲。察也。又《廣韻》《集韻》𠀤千結切，音切。正言也。與𧫕同。

詨：《集韻》《韻會》《正韻》𠀤虛交切，音嘐。《類篇》吳人謂叫呼爲詨。《北史·爾朱世隆傳》世隆與元世儁握槊，忽聞局上詨然有聲。又《讀書通》叫、訆通作詨。引山海經：馬成山有鳥，名曰鶌鶋，其鳴自詨。卽其鳴自訆。又《韻會》或作謼。《前漢·田蚡傳》謼服謝罪。《師古註》謼，火交反。又《集韻》或作謞誟嘮嚆呼。《正字通》又與噭通。又《廣韻》古肴切《集韻》居肴切，𠀤音交。《類篇》詨，矜誇也。又《廣韻》呼敎切《集韻》許敎切，𠀤嘐去聲。《玉篇》大嘷也，呼也，喚也。《廣韻》與嗃同。又《集韻》居效切，交去聲。又《廣韻》胡敎切《集韻》後敎切，𠀤音效。義𠀤同。

詩：〔古文〕𧥳《唐韻》書之切《集韻》《韻會》《正韻》申之切，𠀤始平聲。《說文》志也。《釋名》之也，志之所之也。《書·舜典》詩言志。《傳》心之所之謂之志。心有所之，必形于言，故曰詩言志。《詩·國風·關雎序》在心爲志，發言爲詩。《前漢·藝文志》誦其言，謂之詩。《舊唐書·經籍志》詩以紀興衰誦歡。又六詩。《周禮·春官·大師》敎六詩。《疏》按詩上下惟有風雅頌是詩之名也。三者之中有比賦興，故總謂之六詩。《鄭康成·六藝論》詩，絃歌諷諭之聲也。朱子曰：風雅頌，聲樂部分之名。賦比興，則所以制作風雅頌之體也。又樂章也。《荀子·勸學篇》詩者，中聲之所止也。《註》詩謂樂章，所以節聲音，至乎中而止，不使流淫也。又《類篇》承也，持也。《禮·內則》國君世子生三日，卜士負之，吉者宿齊，朝服寢門外，詩負之。《註》詩之言承也。《疏》《詩含神霧》云：詩者，持也。以手維持，則承奉之義，謂以手承下而抱負之。又姓。《後漢·南蠻傳》詩索，交阯朱䳒人。又《字彙補》讀作誅。《荀子·王制篇》修憲令，審詩商。《註》詩商，當爲誅賞。《樂論篇》作審誅賞。

詪：《唐韻》乎懇切《集韻》下懇切，𠀤音很。《說文》很戾也。又《正字通》與很通。不聽從也。又《集韻》口很切，音懇。又《唐韻》《集韻》𠀤古恨切，音艮。義𠀤同。又《廣韻》古很切《集韻》舉很切，𠀤艮上聲。《博雅》詪詪，語也。又《玉篇》難語貌。又《集韻》苦本切，音捆。𧨸詪，很貌。又《廣韻》胡典切，音峴。爭語也。《說文》本作𧨛。

𧧇：《集韻》都唾切，朶去聲。《類篇》言相誇也。

𧧈：《字彙》力水切，音耒。銘也，諡也。《正字通》誄字之譌。

𧧉：《集韻》闥各切，音託。《類篇》毀也。

詫：《集韻》《韻會》《正韻》𠀤丑亞切，音侘。誑也。《玉篇》誇也。《晉書·宗室傳》甘言詫語，方伯襲之以輕兵。《唐書·史思明傳》思明詫曰：朝義怯，不能成我事。《音義》詫，誑也。《宋史·張去華傳》浙人毎迓朝使，必列步騎以自誇詫。又通作姹。《史記·司馬相如傳》子虛過詫烏有先生。《前漢·司馬相如傳》作姹。《師古曰》姹，誇誑之也。又通作侘。《史記·韓長孺傳》以侘鄙縣。《註》誇也。又《集韻》或作𧩫。《韻會》亦作咤。又《集韻》虛訝切，音罅。吿也。又《集韻》都故切，音妒。與託同。奠爵也。《書·顧命》王三宿三祭三咤。《釋文》咤，亦作宅。馬云：亦作詫。《說文》作㓃。

𧧊：《集韻》王咼切《類篇》五咼切，𠀤外平聲。諣𧧊，惰也。《類篇》本作詭。《字彙》譌从巳，載六畫，誤。

詬：《唐韻》呼𡨥切《集韻》《韻會》《正韻》許𠋫切，𠀤吼去聲。《說文》謑詬，恥也。《博雅》罵也。《玉篇》恥辱也。《廣韻》怒也。《增韻》詈也。《左傳·哀八年》曹人詬之，不行。《杜註》詈辱也。《禮·儒行》常以儒相詬病。《註》詬病，猶恥辱也。《後漢·鄧禹傳》康聞詬之。《註》罵也。《唐書·劉文靖傳》君雅詬曰：反人欲殺我耳。《音義》怒也。又《增韻》巧言也。又《金壷字考》奊詬，無志節也。《前漢·賈誼傳》奊詬亡節。《師古註》奊詬謂無志分也。又姓，見《姓苑》。又《廣韻》苦𠋫切《集韻》丘𠋫切，𠀤音𡨥。又《集韻》下遘切《韻會》《正韻》胡茂切，𠀤厚去聲。又《集韻》《韻會》《正韻》𠀤居𠋫切，苟去聲。又《集韻》《韻會》很口切《正韻》胡口切，𠀤音厚。又《廣韻》古厚切《集韻》舉厚切，𠀤音苟。義𠀤同。《說文》或作訽。《集韻》亦作㖃。

詭：《唐韻》過委切《集韻》《韻會》《正韻》古委切，𠀤音垝。《說文》責也。《前漢·京房傳》臣出守郡，自詭效功。《師古註》自以爲憂責也。《孔融·薦禰衡表》昔賈誼求試屬國，詭繫單于。《註》自責必繫單于也。又《玉篇》欺也，謾也。《類篇》詐也。《穀梁傳·文六年》詭辭而出。《註》不以實吿人。又《玉篇》怪也。《莊子·齊物論》是其言也，其名爲弔詭。《註》弔詭，至怪也。又《增韻》異也。《前漢·劉輔傳》此其言必有卓詭切至當聖心者。《師古註》詭，異於衆也。《後漢·班固傳》殊形詭制。《註》詭，異也。又違也。《前漢·董仲舒傳》有所詭於天之理與。《師古註》違也。又毀也。《後漢·班固傳論》固之序事不激詭。《註》激，揚。詭，毀也。又《廣雅》詭隨，小惡也。《詩·大雅》無縱詭隨。《註》不顧是非，而妄隨人也。又《廣韻》橫射物爲詭遇。《孟子》爲之詭遇。《趙註》橫而射之也。《朱註》不正而與禽遇也。又譎詭，變化也。《張衡·東京賦》瑰異譎詭。又《廣雅》詭犀，總也。總，音思。又《正韻》戾也。又星名。《前漢·天文志》司詭星出西方。《孟康註》星大而有尾，兩角，熒惑之精也。又邑名。《史記·秦始皇紀》將軍蒙騖，攻魏氏畼有詭。《註》畼有詭，魏邑名。又姓。《左傳·莊十六年》晉武公伐夷，執夷詭諸。《註》詭諸，周大夫。夷，采地名。又人名。《史記·齊世家》桓公長衞姬生無詭。《左傳》作無虧。又通作恑。《陸機·辯亡論》古今詭趣。《註》詭，變也。同恑。《集韻》或作謉、譌。《正韻》亦作佹、傀。

詮：《唐韻》此緣切《集韻》《韻會》逡緣切《正韻》且緣切，𠀤音銓。《說文》具也。《玉篇》治亂之體也。《廣韻》平也。《類篇》擇言也。又解喩也。《晉書·武陔傳》文帝數與詮論。《音義》謂具說事理也。《𨻰書·傅縡傳》言爲心使，心受言詮。《吳越春秋》惟夫子詮斯義也。《註》擇言也。《杜甫·秋日詠懷詩》衣褐向眞詮。又《淮南子·詮言訓註》詮，就也。就萬物之指，以言其徵，事之所謂，道之所依也。又《金史·選舉志》凡會試，詮讀官二員。

䛙：《集韻》許六切，音蓄。《類篇》䜡䛙，聞香貌。又《五音集韻》丑六切，音畜。義同。又人名。《宋史·宗室表》贈眉州防禦使士䛙。《正字通》與㕲通。

詯：《唐韻》荒內切《集韻》呼內切，𠀤音晦。《說文》膽气滿，聲在人上也。又《廣韻》休市也。又《玉篇》胡內切《唐韻》《集韻》胡對切，𠀤音繢。義同。又《類篇》胡市也。一曰決後悔也。或作䛛。《六書正譌》別作𧩤，非。

䛚：《廣韻》離灼切《集韻》力灼切，𠀤音略。《玉篇》歎美言也。又人名。師䛚、汝䛚，見《宋史·宗室表》。

𧧋：《玉篇》《集韻》𠀤力制切，音例。言美也。

詰：《唐韻》去吉切《集韻》喫吉切，𠀤音蛣。《說文》問也。《廣雅》讓也，責也。《玉篇》治也，譴也，問罪也。《書·立政》其克詰爾戎兵。《傳》治也。《禮·月令》詰誅暴慢。《註》謂問其罪，窮治之也。《老子·道德經》此三者，不可致詰。《註》問也。《史記·平津侯傳》汲黯庭詰弘。《註》責讓也。又《周禮·天官·大宰》五曰𠛬典，以詰邦國。《註》詰，猶禁也。又《秋官·大司𡨥》佐王𠛬邦國，詰四方。《註》詰，謹也。又詰屈。《晉書·衞恆傳》字勢云：硏桑不能數其詰屈。又《小爾雅》詰朝，明旦也。《左傳·僖二十七年》詰朝相見。《說文長箋》本作喆朝。喆，古哲字。借明也。故明朝爲喆朝。今俗以喆爲詰，因詰喆形溷，誤。又《集韻》丘傑切，音憩。喬詰，意不平也。《莊子·在宥篇》喬詰卓鷙。

話：〔古文〕𦧵《玉篇》胡卦切《正韻》胡挂切，𠀤音畫。《說文》合會善言也。《爾雅·釋詁》言也。《疏》孫炎曰：善人之言也。《廣韻》語話也。《書·盤庚》乃話民之弗率，誕吿用亶。《註》吿也，言也。《詩·大雅》愼爾出話。《傳》善言也。《左傳·文六年》著之話言。《註》爲作善言遺戒。又《廣雅》調也，恥也。又《小爾雅》治也。又《唐韻》胡快切《集韻》《韻會》戸快切，𠀤音躗。義同。又《集韻》胡化切，華去聲。亦言也。或作咶。又叶胡臥切，和去聲。《白居易·效陶潛體詩》兀然無所思，日高尚閒臥。暮讀一卷書，會意如嘉話。《說文》本作䛡。籀文作譮。

𧧌：《唐韻》《集韻》𠀤前歷切，音寂。與𡧯同。《說文》無人聲。《玉篇》靜也。《集韻》或作諔𡧘漃。今寂字。

𧧍：《字彙》俗哂字。

𧧎：《字彙》與𠱚同。

䛛：《集韻》與詯同。

該：《唐韻》古哀切《集韻》《韻會》《正韻》柯開切，𠀤音垓。《說文》軍中約也。又《玉篇》盛也。又《增韻》載也。《廣韻》備也，咸也，兼也，皆也。《穀梁傳·哀元年》此該之變而道之也。《註》該，備也。《前漢·律歷志》該藏萬物。《揚子·太𤣥經》萬物該兼。又《正字通》俗借爲該當之稱，猶言宜也。凡事應如此曰該。又人名。《左傳·昭二十九年》少皡氏有四叔，一曰該。該爲蓐收。《註》金正也。又姓，見《姓苑》。

詳：《唐韻》似羊切《集韻》《韻會》《正韻》徐羊切，𠀤音翔。《說文》審議也。《玉篇》審也，論也，諟也。《增韻》語備也。《書·蔡仲之命》詳乃視聽。《傳》審也。《詩·衞風》中冓之言，不可詳也。《傳》詳言之也。《穀梁傳·襄二十九年》詳其事，賢伯姬也。《史記·封禪書》其詳不可得而記聞。《前漢·儒林傳》詳延天下方聞之士。《註》詳，悉也。又善也。《易·大壯》不能退，不能遂，不詳也。《疏》詳者，善也。進退不定，非爲善也。《釋文》王肅作祥。《左傳·成十六年》詳以事神。《註》詳，祥也。又善用心曰詳。《公羊傳·宣十二年》不赦不詳。又官名。《宋史·職官志》檢詳官，煕寧四年置。又《金史·百官志》鎭撫邊民之官曰詳穩，踵遼官名也。又通作翔。《前漢·西域傳》道里遠近翔實矣。《師古註》翔，與詳同。假借用耳。又《廣韻》與章切《集韻》余章切《正韻》移章切，𠀤音陽。詐也。通作佯。《史記·殷本紀》箕子詳狂爲奴。《說文》本作𧨢。《字彙》譌作詳，列六畫。非。

詴：《集韻》烏回切，音隈。呼人也。又呼聲。又《集韻》戸賄切，回上聲。義同。

詵：《唐韻》所臻切《集韻》《韻會》《正韻》疏臻切，𠀤音莘。《說文》致言也。《徐曰》先致其言也。《博雅》問也。《廣韻》衆人言也。又《玉篇》衆多也。《詩·周南》螽斯羽詵詵兮。《傳》衆多也。又和集貌。《𨻰書·周弘正傳》後進詵詵，不無傳業。《元史·張䇓傳》子弟從之者詵詵如也。又《集韻》先見切，音霰。義同。

𧧏：《集韻》爾者切，音惹。與喏同，應聲也。又《集韻》人夜切，惹去聲。義同。又《類篇》如也。

𧧐：《正字通》字彙云：集成有䛋無𧧐，此字疑譌。按訹音戌，俗作𧧐。因聲近而譌从戊，無戌音。集成載䛋，亦誤。

𧧑：《集韻》喭古作𧧑。註詳口部九畫。

𧧒：《唐韻》《集韻》《韻會》𠀤七賜切，音刺。《說文》數諫也。《韻會》謂數其過而諫之也。又通作刺。《佩觿集》譏諫也。《毛詩序》下以風刺上。《孟子》刺之無刺也。

詶：《唐韻》市流切《集韻》《韻會》時流切，𠀤音讎。《說文》譸也。《玉篇》詶答也。《廣韻》以言答之也。《後漢·崔駰傳》亦號咷以詶咨。《南史·謝𤅢傳》彼上人者，難爲詶對。《北史·劉芳傳》詶答論難。《元包經》誥之詶，後言以答也。《註》詶，與酬同。又《廣韻》《集韻》𠀤承呪切，讎去聲。義同。又《集韻》《正韻》𠀤職救切，周去聲。詛也。與祝、呪𠀤通。

詷：《唐韻》《正韻》徒紅切《集韻》《韻會》徒東切，𠀤音同。《說文》共也。一曰譀也，引《周書》在夏后之詷，今《書·顧命》作在後之侗。《釋文》馬本作詷，共也。又《廣韻》《韻會》《正韻》徒總切《集韻》杜孔切，𠀤同上聲。義同。又謥詷，急也。又《廣韻》《集韻》《韻會》《正韻》𠀤徒弄切，同去聲。《類篇》謥詷，急言。《後漢·鄧皇后紀》輕薄謥詷。《註》言急遽也。詷，音洞。又《玉篇》共同也。《禮·祭統》鋪筵設同几，爲依神也。《註》同之言詷也。《疏》詷，共也。《釋文》詷，徒貢反。若單作同字，是齊同之同，非詷共之詷。若詷共之詷，則言旁作同，故《古文》《字林》皆訓詷爲共，是漢魏之時，字義如此，是以讀同爲詷，今則總爲一字。○按《說文》第二訓，譀也。譀訓誕，與詷義遠，《字彙》譀又誤作諏，𠀤非。

𧧓：《集韻》雪律切，音卹。《類篇》靜也。又《字彙》與恤同。

𧧔：《玉篇》陟由切《集韻》張流切，𠀤音輈。多言也。

詸：《集韻》同謎。

𧧕：《類篇》疾置切，音漬。詺也。又人名。與𧧕、時𧧕。見《宋史·示室表》。

詹：《唐韻》職廉切《集韻》《韻會》《正韻》之廉切，𠀤音占。《說文》多言也。《莊子·齊物論》大言炎炎，小言詹詹。《韻會》或作譫。又《爾雅·釋詁》至也。《疏》詹，楚語也。古雅之別名也。《詩·魯頌》魯邦所詹。《傳》至也。又官名。《前漢·百官公卿表》詹事，秦官，掌皇后、太子家。《應劭註》詹，省也，給也。《唐書·百官志》詹事府太子詹事、少詹事，各一人。又山名，草名。《博物志》右詹山，帝女化爲詹草，其葉鬱茂，其華黃，實如豆，服者媚于人。又姓。周宣王支子封詹侯，因以爲氏。《左傳》有詹父、詹桓伯。《列子》有詹何。又通作瞻。《春秋·莊十七年》齊人執鄭詹。《註》詹，鄭執政大夫。《公羊傳》作鄭瞻。《史記·周本紀》顧詹有河。《註》詹，同瞻。又與占通。《楚辭·卜居》往見太卜鄭詹尹。《註》占卜之官也。又與蟾通。《淮南子·說林訓》月照天下，蝕於詹諸。《註》月中蝦蟇。《爾雅·釋魚》作蟾諸。又《字彙補》徒濫切，音澹。足也。《呂覽·適音篇》夫音亦有適，太小則志嫌，以嫌聽小，則耳不充，不充則不詹，不詹則窕。《註》詹，音澹。又叶多甘切，音儋。《詩·小雅》六日不詹。《傳》詹，同瞻。叶上藍襜。《毛詩·古音考》說文，儋何之儋，儋耳之儋，皆云詹聲，是詹有儋音，舊以爲叶，過矣。《說文》在八部，从言从八从厃。《徐曰》厃，高也。八，分也。多故可分。俗作𦧕，非。

𧧖：《字彙》巨九切，音舅。毀也。○按音義與䛮同，疑是俗䛮字。

詺：《廣韻》《集韻》《韻會》彌正切《正韻》眉病切，𠀤名去聲。《類篇》目諸物也。《廣韻》詺目。《增韻》辨別物名。《唐書·于志寧傳》昔弘景以神農經合雜家別錄註詺之。《廣韻》或單作名字。

詻：《唐韻》五陌切《集韻》《韻會》《正韻》鄂格切，𠀤音額。《說文》論訟也。《博雅》詻詻，語也。《六書故》辭厲也。《墨子·親士篇》分議者延延，而支苟者詻詻。又《玉篇》敎令嚴也。《禮·玉藻》戎容曁曁，言容詻詻。《疏》軍旅行敎令宜嚴猛也。又人名。與詻、崇詻，見《宋史·宗室表》。又通作噩。《前漢·天文志》太歲在酉，曰作詻。《註》爾雅作作噩。又《集韻》力灼切，音略。聲也。又《集韻》歷各切，音洛。訟言也。與咯同。

詼：《廣韻》苦回切《集韻》《韻會》《正韻》枯回切，𠀤音恢。《廣雅》調也。《玉篇》調戲也。《類篇》譏戲也。《增韻》謔也，嘲也。《前漢·枚乗傳》枚臯詼笑類俳倡。又《東方朔傳》指意放蕩，頗復詼諧。《蜀志·馬忠傳》詼啁大笑，忿怒不形於色。又通作悝。《張衡·東京賦》由余以西戎孤臣而悝穆公于宮室。《註》悝猶嘲也。與詼同。

詽：《唐韻》呼堅切《廣韻》呼煙切《集韻》馨煙切，𠀤顯平聲。《說文》諍語詽詽也。《類篇》訶也，怒也。又人名。汝詽，見《宋史·宗室表》。又《廣韻》他前切，音天。訶貌。又《廣韻》五閑切《集韻》牛閑切，𠀤眼平聲。訟也，爭也。

詾：《廣韻》《集韻》《正韻》𠀤許容切，音凶。《說文》說也。《類篇》訟也，盈也。一曰衆言。《五代史·四夷兀欲傳》聚而謀者詾詾。又《說文》或作𧧗，省作訩。《蜀志·趙雲傳》天下訩訩，未知孰是。又《韻會》亦作哅。《晉書·五行志》元康中童謠云：城中馬子莫嚨哅，比至來年纏汝鬉。又《廣韻》許拱切《集韻》《韻會》詡拱切，𠀤凶上聲。亦衆言也。又《廣韻》詾，嚇也。又《增韻》喧戾之聲也。又《韻會》亦作哅。《呂覽·樂成篇》功之難立也。其必由哅哅耶。《荀子·解蔽篇》聽漠漠以爲哅哅。《韻會小補》亦作㕳。又通作兇。《史記·高祖紀》天下匈匈，勞苦數歲。《師古註》喧擾之意。《前漢·東方朔傳》君子不爲小人匈匈而易其行。《師古註》讙議之聲。又通作兇。《前漢·翟方進傳》羣下兇兇。又通作凶。《後漢·蔡邕傳》凶凶道路。又通作洶。《後漢·何敬傳》論議洶洶。又或作汹。《魏志·曹爽傳》天下汹汹。又通作恟。《焦氏·易林》爭訟恟恟。又或作忷。《舊唐書·文帝紀》京師忷忷。

𧧗：《說文》同詾。

𧧘：《字彙》輸𤑔切，音說。出《釋典》。《正字通》說字之譌。

詿：《唐韻》《集韻》《韻會》𠀤古賣切，音卦。《說文》誤也。《博雅》欺也。《史記·吳王濞傳》詿亂天下。《前漢·王莽傳》臣莽當受詿上誤朝之罪。《集韻》或作𧭬。又《廣韻》胡挂切《集韻》胡卦切，𠀤音絓。與𦊱同。礙也。又《集韻》古駡切，瓜去聲。與𧬮同。相𧬮誤也。或作𧭑。又《正韻》古畫切，乖去聲。亦與𧬮同。

誀：《廣韻》《集韻》𠀤仍吏切，而去聲。《廣雅》誘也。又人名。希誀、汝誀，見《宋史·宗室表》。又《廣韻》如之切《集韻》人之切，𠀤音而。義同。又《集韻》丑里切，音𧉀。辱也，與恥同。

誁：《字彙》補梗切，跰上聲。說也。又助言也。又人名。《宋史·宗室表》贈朝散大夫不誁。《正字通》當作誁。省作誁。別作𧩱，非。

誂：《唐韻》《集韻》《正韻》𠀤徒了切，音窕。《說文》相呼誘也。《廣雅》戲也。《玉篇》弄也。《史記·吳王濞傳》使中大夫應高誂膠西王。《註》謂以微言動之也。《呂覽·音初篇》流辟誂越慆濫之音出。《戰國策》楚人有兩妻，人誂其長者，長者詈之，誂其少者，少者許之。又噭誂，淸暢貌。《楚辭·九思》聲噭誂兮淸和。又《字彙補》多嘯切，音弔。卒然也。《淮南子·兵略訓》雖誂合刃于天下，誰敢在其上者。《說文》本作誂。《集韻》或作𠻩。《字彙補》譌作𧨙，非。

誃：《唐韻》尺氏切。《集韻》《韻會》敞尒切，𠀤音侈。《說文》離別也。又人名。《宋史·宗室表》修武郞士誃。又通作哆。《爾雅·釋言》期、誃，離也。《註》𨻰齊曰斯。誃見《詩疏》。斯、析、誃、張，皆分離也。𨻰齊曰斯者，《𨻰風·墓門》斧以斯之是也。云誃，見詩者《小雅·巷伯》：哆兮侈兮。鄭箋：因箕星之哆，而又侈大之是也。誃、哆音義同。又《集韻》或作謻。《說文》周景王作洛陽誃臺。《徐曰》《爾雅》堂樓邊小屋。此蓋小屋連於大屋體，其實則別自爲一區處也。《前漢·諸侯王表》周有逃責之臺。《服䖍註》周赧王負責，乃逃此臺，後人因以名之。《劉德註》洛陽南宮謻臺是也。《師古曰》謻音移。又《集韻》《類篇》𠀤余知切，音移。與謻同。臺名。一曰門名。互詳謻字註。又或作䛂。《戰國策》出誃門也。《註》誃，別也。元作䛂。又《玉篇》直移切《廣韻》直離切《集韻》𨻰知切，𠀤音馳。亦同謻。離也，別也。又《集韻》《類篇》𠀤待可切，跎上聲。欺罔也。與詑、訑𠀤同。又《集韻》唐佐切，跎去聲。義同。又《集韻》《類篇》𠀤充豉切，侈去聲。有大度也。一曰慶也。與𨛅同。

誄：《唐韻》力軌切《集韻》《韻會》魯水切，𠀤音壘。《說文》諡也。《釋名》累也。累列其事而稱之也。《廣韻》壘也。壘述前人之功德也。《周禮·春官·大祝》作六辭以通上下、親疎、遠近，六曰誄。《註》謂積累生時德行以錫之命，主爲其辭也。《左傳·哀十六年》孔丘卒，公誄之。子贛曰：生不能用，死而誄之，非禮也。《禮·檀弓》魯莊公及宋人戰于乗丘，馬驚，敗績，縣賁父卜國死之。公曰：非其罪也。遂誄之。士之有誄，自此始也。又《曾子問》賤不誄貴，幼不誄長，禮也。惟天子稱天以誄之，諸侯相誄，非禮也。《註》累舉其平生實行爲誄，而定其諡，以稱之也。又禱祀用誄。《論語》誄曰：禱爾于上下神祇。《疏》累功德以求福。《註》誄者，哀死而述其行之辭也。《說文》引作讄。《說文》本作䛶。《舉要》載《嚴發𥓓》作䚽，非。

誅：《唐韻》陟輸切《集韻》《韻會》追輸切，𠀤音株。《說文》討也。《廣雅》殺也。《書·胤征》以干先王之誅。《禮·月令》詰誅暴慢。《註》誅者，戮其人。《前漢·𠛬法志》征暴誅悖，治之威也。《莊子·庚桑楚》爲不善乎顯明之中者，人得而誅之，爲不善乎幽暗之中者，鬼得而誅之。又《釋名》罪及餘人曰誅。誅，株也。如株木根，枝葉盡落也。《周禮·秋官·司烜氏》軍旅修火禁，邦若屋誅，則爲明竁焉。《註》鄭司農云：屋誅，謂夷三族。又《易·雜卦》明夷誅也。《註》誅，傷也。又《晉語》小國敖，大國襲焉，曰誅。又《玉篇》罰也。《禮·曲禮》以足蹙路馬芻有誅，齒路馬有誅。《註》誅，罰也。又《類篇》責也。《左傳·襄三十一年》誅求無時。《註》誅，責也。《周禮·天官·大宰》誅以馭其過。《疏》人有過失，非故爲之者，則以言語責讓之。又翦除也。《晉語》故以惠誅怨。《註》誅，除也。《楚辭·卜居》寧誅鋤草茅，以力耕乎。《杜甫·岳麓山道林二寺詩》傍此煙霞茅可誅。《正字通》翦茅爲屋。借用誅字。又叶之由切，音周。《華覈·自責文》不敢違敕，懼速罪誅，冒承詔命，魂逝形留。又叶株遇切，株去聲。《蔡邕·釋誨》下獲熏胥之辜，高受滅家之誅，前車已覆，襲軌而騖。考證：〔《周禮·秋官·司烜氏》《註》鄭司農云：屋誅，爲夷三族。〕謹照原文爲改謂。

誆：《廣韻》渠放切《集韻》具放切，𠀤狂去聲。《類篇》誑也。《廣韻》謬言也。又《集韻》求往切，狂上聲。義同。又《字彙》今律爲誆騙字。讀平聲。

誇：〔古文〕𧥢《唐韻》苦瓜切《集韻》《韻會》《正韻》枯瓜切，𠀤音夸。《說文》譀也。《玉篇》逞也。《廣韻》大言也。《史記·日者傳》多言誇，嚴莫大於此矣。《前漢·揚雄傳》誇詡衆庶。《晉書·成公綏傳》大而不誇。又大也。《前漢·外戚傳》妾誇布服糲食。《孟康註》誇，大也。大布之衣也。又《廣雅》誇誇，切切也。又《集韻》通作夸。《前漢·楊僕傳》懷銀黃，夸鄕里。又《韻會》或作侉。《書·畢命》驕淫矜侉。又《集韻》區遇切，驅去聲。歌也。又叶苦禾切，音科。《韓愈·讀東方朔雜事詩》頷頭可其奏，送以紫玉珂。方朔不懲創，挾恩更矜誇。《干祿字書》一作誇。《字彙補》譌作𧧳。《韻會》當从夸。俗作𡘆，非是。

𧧙：《說文》古文誥字。註詳七畫。

䛜：《正字通》古文訊字。註詳三畫。

𧧚：《正字通》與訕、姍𠀤同。俗省作〈言冊〉。

𧧛：《說文》𧧛本字。

𧧜：《集韻》《類篇》𠀤文紡切，音罔。誣也。與𤣴同。《玉篇》《廣韻》俱作誷。《字彙補》譌作𧦘，非。

𧧝：《集韻》《類篇》𠀤語下切，音雅。𧨊𧧝，言戾也。

𧧞：《字彙補》古文誥字。註詳七畫。《說文長箋》小篆形溷詧字，非。

𧧟：《字彙補》具義切，音芰。謀也。

𧧠：《字彙補》楚絞切，音煼。弄人也。

誈：《字彙補》同誣。見《篇韻》。疑誤。又人名。孟誈，見《宋史·宗室表》。

𧧡：《玉篇》古文訟字。註詳四畫。

𧧴：《說文》俗譀字。

誋：《唐韻》《集韻》《韻會》渠記切《正韻》奇寄切，𠀤音芰。《說文》誡也。《徐曰》今言誡誋，是也。《淮南子·繆稱訓》目之精者，可以消澤而不可以昭誋。《註》誋，誡也。不可以敎導戒人。又《廣雅》告也。《玉篇》禁也。《廣韻》信也。又人名。汝誋、與誋，見《宋史·宗室表》。又《字彙補》古到切，音告。《淮南子·齊俗訓》日月之所照誋。《註》誋，音告。考證：〔《淮南子·繆稱訓》目之精者，可以消釋，而不可以昭誋。〕謹照原文消釋改消澤。

誌：《唐韻》《集韻》《韻會》𠀤職吏切，音志。《說文》記誌也。《唐書·褚亮傳》圖史一經目，輒誌于心。《南齊書·王慈傳》朝堂榜誌。《列子·楊朱篇》大古之事滅矣，孰誌之哉。《文中子·述史篇》制誌詔𠕁，則幾乎典誥矣。《註》誌，臣下誌君之善也。又《正韻》支義切，音寘。義同。又同志。《正字通》凡史傳記事之文曰誌。《周禮·春官》小史掌邦國之志。《註》志，謂記也。又《漢書》有十志，俱與誌同。又《類篇》或作識。《論語》女以予爲多學而識之者與。又《韻會》通作痣。《史記·漢高祖紀》左股七十二黑子。《師古註》今中國通呼爲黶子，吳楚俗謂之誌。誌，記也。《南齊書·江祏傳》高宗胛上有赤誌。考證：〔《論語》汝以予爲多學而識之者與。〕謹照原文汝改女。

認：《唐韻》《集韻》《韻會》《正韻》𠀤而振切，音刃。《玉篇》識認也。《增韻》辨識也。《關尹子·二柱篇》渾人我同天地，而彼私智認而已之。《後漢·卓茂傳》時嘗出行，有人認其馬，解與之，他日別得，亡者詣府送還。《元史·王克敬傳》臨事不認眞，豈盡忠之道乎。又錯認，水酒名。見《南宋市肆記》。又《讀書通》與仞通。《前漢·儒林傳》孟喜因不肯仞。又《韻會》與訒通。詳訒字註。又《廣韻》《正韻》而證切《集韻》如證切，𠀤仍去聲。義同。

䛝：《玉篇》《集韻》𠀤奴刀切，音猱。喜也。又謎也。

䛞：《廣韻》胡笴切《集韻》下罕切，𠀤音旱。多言也，大言也。又《正字通》厲言也。與哻通。

𧧵：《集韻》《類篇》𠀤失冄切，音閃。誘言也。

䛟：《玉篇》古協切《集韻》吉協切，𠀤音頰。與唊同。妄語也，多言也。《韓非子·姦劫篇》世之愚學，皆不知治亂之情，讘䛟多誦先古之書，以亂當世之治。又人名。《宋史·宗室表》保義郞不䛟。

誎：《唐韻》桑谷切《集韻》蘇谷切，𠀤音速。《說文》餔旋促也。《廣雅》誎促也。《類篇》飾也。《佩觿集》衒也。又人名。希誎、崇誎，見《宋史·宗室表》。又《廣韻》七玉切。《集韻》趨玉切，𠀤音促。義同。又《玉篇》從也。考證：〔《廣雅》督促也。〕謹按廣雅原文誎督二字爲促非訓誎督促也，謹照原書文義改作誎促也。

誏：《廣韻》盧黨切《集韻》里黨切，𠀤郞上聲。言之明也。與郞同。又《玉篇》《集韻》𠀤郞宕切，郞去聲。閑言也。又謔也。一曰泛言也。

誐：《唐韻》吾何切《集韻》牛何切，𠀤音莪。《說文》嘉善也。引《詩》：誐以溢我。《正字通》按《周頌》維天之命章，本作假以溢我。朱傳云：何爲假聲之轉，恤爲溢字之譌，說文攺假爲誐，誤。又《玉篇》吟也。《正字通》與哦通。又人名。希誐、必誐，見《宋史·宗室表》。又《集韻》《類篇》𠀤語可切，莪上聲。義同。

誑：《唐韻》居況切《集韻》《韻會》《正韻》古況切，𠀤音㤮。《說文》欺也。《玉篇》惑也。《禮·曲禮》幼子常視無誑。《釋文》欺也。《史記·高祖紀》紀信乗王駕，詐爲漢王誑楚。《舊唐書·姚崇傳》遞相欺誑。《子牙子·論將篇》信而喜信人者可誑也。《註》惑也。又《集韻》或作迋。《詩·國風》無信人之言，人實迋女。《傳》迋，與誑同。又《韻會》亦作誆。《史記·鄭世家》晉使解揚誆楚。《說文》本作𧪴。《集韻》或作𧥶、逛。考證：〔《曲禮》幼子常視無誑。《註》欺也。〕謹照原書註改釋文。

䛠：《廣韻》都豆切《集韻》丁𠋫切，𠀤音𩰚。與𧪧同。䛠譳，不能言也。《韓愈·南山詩》或如賁育倫，賭勝勇前搆。先强勢已出，後鈍嗔䛠譳。

𧧶：《集韻》《類篇》𠀤同都切，音徒。䛬𧧶，言不了也。

誒：《唐韻》許其切《集韻》虛其切，𠀤音僖。《說文》可惡之辭。一曰誒然。引春秋傳：誒誒出出。今《左傳·襄三十年》作譆。又《前漢·韋賢傳》勸誒厥生。《註》誒，歎聲。又《楚辭·大招》誒笑狂只。《註》誒，猶强也。或曰笑樂也。一作娛。又誒詒，疑疾。詳前詒字註。又《玉篇》虛宜切，音羲。又《集韻》呼來切，音咍。又於開切，音哀。又於代切，哀去聲。又於記切，音意。義𠀤同。《集韻》或作唉。

誓：〔古文〕𣂶𣂯《唐韻》《集韻》《韻會》𠀤時制切，音逝。《說文》約束也。《六書統》从言从折。以言折其罪也。《爾雅·釋言》謹也。《註》所以約勤謹戒衆。《疏》謹，敕也。集將士而戒之曰誓。《釋名》制也，以拘制之也。《正韻》約信也。《書·大禹謨》禹乃會羣后，誓于師。《傳》誓，戒也。軍旅曰誓。《左傳·閔二年》誓軍旅。《註》宣號令也。《禮·曲禮》約信曰誓。《疏》用言辭共相約束，以爲信也。又《文王世子》曲藝皆誓之。《註》戒謹也。又《玉篇》命也。《周禮·春官·典命》凡諸侯之適子，誓于天子攝其君。《註》誓，猶命也。言誓者，明天子旣命之爲嗣，樹子不易也。又禮，將祭而號令齊百官，亦謂之誓。《周禮·天官·大宰》祀五帝則掌百官之誓戒。《註》誓戒，要之以𠛬，重失禮也。又男女私約亦曰誓。《詩·國風》信誓旦旦。又《尚書》有甘誓、湯誓、泰誓、牧誓、費誓、秦誓，皆篇名。《傳》書有六體，誓其一也。又人名。《史記·秦始皇紀》高誓，古仙人名。又《集韻》以制切，音曳。相約以言也。又食列切，音舌。義同。考證：〔《周禮·天官·大宰》祀五帝，則掌百官之誓戒。《鄭箋》誓戒，要之𠛬，重失禮也。〕謹按周禮註不名爲箋，鄭箋謹改註。要之下照原文增以字。

誔：《廣韻》徒鼎切《集韻》待鼎切，𠀤庭上聲。《廣雅》訑也。《玉篇》詭言也。《類篇》欺慢也。又《集韻》徒徑切，音定。《類篇》詭詐也。

誕：《廣韻》徒旱切《集韻》《韻會》蕩旱切《正韻》徒亶切，𠀤音袒。《說文》詞誕也。《徐曰》妄爲大言也。《廣韻》欺也。《書·無逸》乃逸乃諺旣誕。《蔡傳》誕妄。《孔傳》欺誕。《史記·扁鵲傳》先生得無誕之乎。《荀子·修身篇》易言曰誕。《說苑·尊賢篇》口銳者多誕而寡信。又《正韻》放也。《左傳·昭元年》伯州犁曰：子姑憂子晢之欲背誕也。《註》放誕也。《晉書·羊曼傳》阮孚爲誕伯。又《爾雅·釋詁》大也。《書·大禹謨》帝乃誕敷文德。《傳》大也。《詩·大雅》誕彌厥月。《毛傳》大也。《朱傳》發語辭。又《字彙》闊也。《詩·國風》旄丘之葛兮，何誕之節兮。《箋》土氣緩，則葛生闊節。又《廣韻》育也。《後漢·裴楷傳》昔文王一妻，誕致十子。《晉書·袁宏傳》誕靈物以瑞德。又《玉篇》天子生曰降誕。《後漢·虞美人傳》誕生聖皇。《舊唐書·德宗紀》上誕日不納中外之貢。又《廣雅》信也。又誕馬。《唐書·儀衞志》一品鹵簿有誕馬六。《宋史·儀衞志》誕馬，散馬也。又國名。《魏志·東夷傳》有古誕者國。又獸名。詳訛字註。又《正韻》杜晏切，袒去聲。亦放也。與訑同。《集韻》亦作唌。

誖：〔古文〕𢨋《唐韻》《正韻》蒲沒切《集韻》薄沒切，𠀤音勃。《說文》亂也。《唐韻》言亂。《史記·三王世家》儒者稱其術，或誖其心。《前漢·禮樂志》四達而不誖。《唐書·廬江郡王傳》李瑗誖亂諸君，皆爲詿誤。又惑也。《前漢·司馬遷傳》愍學者不達其意而師誖。《師古註》各習師法，惑于所見。又乖也。《前漢·王商傳》誣罔誖大臣節。《師古註》誖，乖也。又《廣雅》癡也。《玉篇》逆也。又《集韻》分物切，音弗。又《廣韻》《集韻》蒲昧切《韻會》蒲妹切《正韻》步昧切，𠀤音佩。又《廣韻》《集韻》𠀤補妹切，音背。義𠀤同。又《集韻》方未切，音沸。惛也。《說文》或作悖。《集韻》或作哱咈愂𢚦。《韻會》通作茀。《韻會小補》又作怫。

𧧷：《廣韻》居祐切《集韻》《韻會》《正韻》居又切，𠀤音疚。與救同。《文字音義》止也，禁也，助也。又《集韻》渠尤切，音求。義同。

誗：《廣韻》直廉切《集韻》持廉切，𠀤音㶣。言美利也。又人名。副將褚誗、卜人秦誗，𠀤見《唐書》。又《玉篇》《集韻》𠀤直嚴切，㙷平聲。義同。

𧧸：《廣韻》方別切《集韻》筆別切，𠀤鞭入聲。分契也。又言析理也。又人名。《宋史·宗室表》贈開府儀同三司永國公士𧧸。又《集韻》皮列切，便入聲。義同。《廣韻》與䇷同。《集韻》或作辯。《字彙補》又作𧭀。非。

䛡：《說文》話本字。

𧧹：《唐韻》胡禮切《集韻》戸禮切，𠀤奚上聲。《說文》待也。《六書統》从信从只。只，語已辭。約信于人，愼待而已，不更變也。又人名。希𧧹、師𧧹，見《宋史·宗室表》。《集韻》或作徯蹊𥪦傒。《字學指南》譌作𠌜，非。

𧧺：《廣韻》匹夷切《集韻》《韻會》《正韻》篇夷切，𠀤音紕。《類篇》錯謬也。《集韻》或作悂，通作紕。又《玉篇》必奚切《集韻》邊迷切，𠀤音豍。義同。又《廣雅》誤也。《集韻》或作𧫔。

䛢：《廣韻》《集韻》《韻會》《正韻》𠀤他谷切，音禿。詆䛢，狡猾也。一曰相欺詆也。又《廣韻》土禾切《集韻》土和切，𠀤涶平聲。義同。又《類篇》僻誕也。

誘：〔古文〕羐《唐韻》與久切《集韻》《韻會》以九切《正韻》云九切，𠀤音酉。《爾雅·釋詁》進也。又《詩·𨻰·風衡門序》衡門，誘僖公也。《箋》進也。又《玉篇》相勸也。《廣韻》道也。《書·大誥》肆予大化，誘我友邦君。《傳》化其固滯，誘其順從。《詩·召南》有女懷春，吉士誘之。《傳》道也。又《廣韻》敎也。《儀禮·鄕射禮》誘射。《註》敎也。又《說文》相訹呼也。《玉篇》誘，引也。《左傳·僖十年》卻芮曰：幣重而言甘，誘我也。《史記·越王句踐世家》吳太宰嚭貪，可誘以利。又通作牖。《詩·大雅》天之牖民。《正義》牖與誘通。《禮·樂記》詩云：誘民孔易。《註》詩本作牖。又叶演女切，音雨。《韓愈·元和聖德詩》有恇其凶，有餌其誘。其出穰穰，隊以萬數。數上聲。《說文》本作𦍶。或作䛻。《集韻》或作𥤃。

誙：《廣韻》口莖切《集韻》《韻會》丘耕切，𠀤音鏗。《玉篇》觕也。《增韻》言確也。又《類篇》誙誙，趨死貌。《莊子·至樂篇》吾觀俗之所樂，舉羣趨者，誙誙然如將不得已，而皆曰樂者，吾未之樂也。又《集韻》何耕切，音莖。又下頂切，音婞。又《正韻》丘庚切，音坑。義𠀤同。

𧧻：《唐韻》鉏駕切《集韻》《正韻》助駕切，𠀤音乍。《說文》慙語也。又《集韻》疾各切，音昨。義同。《類篇》或作𧩳。

𧧼：〔古文〕竩《唐韻》儀寄切《集韻》《韻會》宜寄切，𠀤音義。《說文》人所宜也。《徐曰》按史記仁義字作此。《古文尚書》遵王之𧧼。《前漢·董仲舒傳》摩民以𧧼。《唐明皇詔》攺作義。又《玉篇》理也。《廣韻》善也。又《韻會》通作議。《前漢·董仲舒傳》論𧧼考問。又《字彙》魚羈切，音宐。見議字註。《玉篇》書作誼。

誚：《說文》古文譙字。《書·金滕》王亦未敢誚公。《傳》讓也。《前漢·黥布傳》項王數使使者誚讓召布。《註》誚責也。

誛：《集韻》千尋切，音侵。《類篇》私語也。又《正字通》以言相侵犯也。

誜：《玉篇》《廣韻》所化切《集韻》數化切，𠀤傻去聲。俊言也。一曰妄言。又人名。師誜，見《宋史·宗室表》。

𧧽：《類篇》同𧥹。

誝：《類篇》同𧫥。

語：《唐韻》魚舉切《集韻》偶舉切《韻會》魚許切《正韻》偶許切，𠀤魚上聲。《說文》論也。《徐曰》論難曰語。語者，午也。言交午也。吾言爲語，吾，語辭也。言者直言，語者相應答。《釋名》敘也。敘己所欲說也。《易·頤卦》君子以愼言語，節飮食。《詩·大雅》于時言言，于時語語。《疏》直言曰言，謂一人自言。答難曰語，謂二人相對。《禮·雜記》三年之喪，言而不語。《註》言，自言己事也。語，爲人論說也。《家語》孔子之郯，遭程子于塗，傾蓋而語終日。又國名。《別國洞冥記》勒畢國人長三寸，有翼，善言語戲笑，因名善語國。又《廣韻》牛倨切《集韻》牛據切《韻會》《正韻》魚據切，𠀤魚去聲。《廣韻》告也。《增韻》以言告人也。《左傳·隱元年》公語之故。《論語》居，吾語女。又敎戒也。《魯語》主亦有以語肥也。又地名。《前漢·閩粵王傳》錢唐榬終古斬徇北將軍爲語兒侯。《孟康註》語兒，越中地也。今吳南亭是。《師古曰》語，或作篽、籞。

𧧾：《字彙》胡對切，音繢。市𧧾。又言長也。又人名。與𧧾，見《宋史·宗室表》。

𧧿：《集韻》敎古作𧧿。註詳攴部七畫。《字彙》敎本从言，以言敎之也。

誟：《類篇》與詨、謞𠀤同。

誠：《唐韻》氏征切《集韻》《韻會》《正韻》時征切，𠀤音成。《說文》信也。《廣雅》敬也。《增韻》純也，無僞也，眞實也。《易·乾卦》閑邪存其誠。《疏》言防閑邪惡，當自存其誠實也。《書·太甲》鬼神無常享，享于克誠。《傳》言鬼神不係一人，能誠信者則享其祀。《眞德秀曰》唐虞時未有誠字，《舜典》允塞卽誠之義。至伊尹告太甲始見誠字。《禮·樂記》著誠去僞，禮之經也。《中庸》誠者，天之道也。誠之者，人之道也。《註》誠者，眞實無妄之謂。又《玉篇》審也。《禮·經解》故衡誠縣，不可欺以輕重。《註》誠，猶審也。或作成。又郡名。《唐書·地理志》悉州歸誠郡。又州名。《唐書·地理志》嶺南道有思誠州。又叶𨻰羊切，音嘗。《韓愈·歐陽生哀辭》哭泣無益兮，抑哀自彊。推生知死兮，以慰孝誠。

𧧴：《說文》俗譀字。

誋：《唐韻》《集韻》《韻會》渠記切《正韻》奇寄切，𠀤音芰。《說文》誡也。《徐曰》今言誡誋，是也。《淮南子·繆稱訓》目之精者，可以消澤而不可以昭誋。《註》誋，誡也。不可以敎導戒人。又《廣雅》告也。《玉篇》禁也。《廣韻》信也。又人名。汝誋、與誋，見《宋史·宗室表》。又《字彙補》古到切，音告。《淮南子·齊俗訓》日月之所照誋。《註》誋，音告。考證：〔《淮南子·繆稱訓》目之精者，可以消釋，而不可以昭誋。〕謹照原文消釋改消澤。

誌：《唐韻》《集韻》《韻會》𠀤職吏切，音志。《說文》記誌也。《唐書·褚亮傳》圖史一經目，輒誌于心。《南齊書·王慈傳》朝堂榜誌。《列子·楊朱篇》大古之事滅矣，孰誌之哉。《文中子·述史篇》制誌詔𠕁，則幾乎典誥矣。《註》誌，臣下誌君之善也。又《正韻》支義切，音寘。義同。又同志。《正字通》凡史傳記事之文曰誌。《周禮·春官》小史掌邦國之志。《註》志，謂記也。又《漢書》有十志，俱與誌同。又《類篇》或作識。《論語》女以予爲多學而識之者與。又《韻會》通作痣。《史記·漢高祖紀》左股七十二黑子。《師古註》今中國通呼爲黶子，吳楚俗謂之誌。誌，記也。《南齊書·江祏傳》高宗胛上有赤誌。考證：〔《論語》汝以予爲多學而識之者與。〕謹照原文汝改女。

認：《唐韻》《集韻》《韻會》《正韻》𠀤而振切，音刃。《玉篇》識認也。《增韻》辨識也。《關尹子·二柱篇》渾人我同天地，而彼私智認而已之。《後漢·卓茂傳》時嘗出行，有人認其馬，解與之，他日別得，亡者詣府送還。《元史·王克敬傳》臨事不認眞，豈盡忠之道乎。又錯認，水酒名。見《南宋市肆記》。又《讀書通》與仞通。《前漢·儒林傳》孟喜因不肯仞。又《韻會》與訒通。詳訒字註。又《廣韻》《正韻》而證切《集韻》如證切，𠀤仍去聲。義同。

䛝：《玉篇》《集韻》𠀤奴刀切，音猱。喜也。又謎也。

䛞：《廣韻》胡笴切《集韻》下罕切，𠀤音旱。多言也，大言也。又《正字通》厲言也。與哻通。

𧧵：《集韻》《類篇》𠀤失冄切，音閃。誘言也。

䛟：《玉篇》古協切《集韻》吉協切，𠀤音頰。與唊同。妄語也，多言也。《韓非子·姦劫篇》世之愚學，皆不知治亂之情，讘䛟多誦先古之書，以亂當世之治。又人名。《宋史·宗室表》保義郞不䛟。

誎：《唐韻》桑谷切《集韻》蘇谷切，𠀤音速。《說文》餔旋促也。《廣雅》誎促也。《類篇》飾也。《佩觿集》衒也。又人名。希誎、崇誎，見《宋史·宗室表》。又《廣韻》七玉切。《集韻》趨玉切，𠀤音促。義同。又《玉篇》從也。考證：〔《廣雅》督促也。〕謹按廣雅原文誎督二字爲促非訓誎督促也，謹照原書文義改作誎促也。

誏：《廣韻》盧黨切《集韻》里黨切，𠀤郞上聲。言之明也。與郞同。又《玉篇》《集韻》𠀤郞宕切，郞去聲。閑言也。又謔也。一曰泛言也。

誐：《唐韻》吾何切《集韻》牛何切，𠀤音莪。《說文》嘉善也。引《詩》：誐以溢我。《正字通》按《周頌》維天之命章，本作假以溢我。朱傳云：何爲假聲之轉，恤爲溢字之譌，說文攺假爲誐，誤。又《玉篇》吟也。《正字通》與哦通。又人名。希誐、必誐，見《宋史·宗室表》。又《集韻》《類篇》𠀤語可切，莪上聲。義同。

誑：《唐韻》居況切《集韻》《韻會》《正韻》古況切，𠀤音㤮。《說文》欺也。《玉篇》惑也。《禮·曲禮》幼子常視無誑。《釋文》欺也。《史記·高祖紀》紀信乗王駕，詐爲漢王誑楚。《舊唐書·姚崇傳》遞相欺誑。《子牙子·論將篇》信而喜信人者可誑也。《註》惑也。又《集韻》或作迋。《詩·國風》無信人之言，人實迋女。《傳》迋，與誑同。又《韻會》亦作誆。《史記·鄭世家》晉使解揚誆楚。《說文》本作𧪴。《集韻》或作𧥶、逛。考證：〔《曲禮》幼子常視無誑。《註》欺也。〕謹照原書註改釋文。

䛠：《廣韻》都豆切《集韻》丁𠋫切，𠀤音𩰚。與𧪧同。䛠譳，不能言也。《韓愈·南山詩》或如賁育倫，賭勝勇前搆。先强勢已出，後鈍嗔䛠譳。

𧧶：《集韻》《類篇》𠀤同都切，音徒。䛬𧧶，言不了也。

誒：《唐韻》許其切《集韻》虛其切，𠀤音僖。《說文》可惡之辭。一曰誒然。引春秋傳：誒誒出出。今《左傳·襄三十年》作譆。又《前漢·韋賢傳》勸誒厥生。《註》誒，歎聲。又《楚辭·大招》誒笑狂只。《註》誒，猶强也。或曰笑樂也。一作娛。又誒詒，疑疾。詳前詒字註。又《玉篇》虛宜切，音羲。又《集韻》呼來切，音咍。又於開切，音哀。又於代切，哀去聲。又於記切，音意。義𠀤同。《集韻》或作唉。

誓：〔古文〕𣂶𣂯《唐韻》《集韻》《韻會》𠀤時制切，音逝。《說文》約束也。《六書統》从言从折。以言折其罪也。《爾雅·釋言》謹也。《註》所以約勤謹戒衆。《疏》謹，敕也。集將士而戒之曰誓。《釋名》制也，以拘制之也。《正韻》約信也。《書·大禹謨》禹乃會羣后，誓于師。《傳》誓，戒也。軍旅曰誓。《左傳·閔二年》誓軍旅。《註》宣號令也。《禮·曲禮》約信曰誓。《疏》用言辭共相約束，以爲信也。又《文王世子》曲藝皆誓之。《註》戒謹也。又《玉篇》命也。《周禮·春官·典命》凡諸侯之適子，誓于天子攝其君。《註》誓，猶命也。言誓者，明天子旣命之爲嗣，樹子不易也。又禮，將祭而號令齊百官，亦謂之誓。《周禮·天官·大宰》祀五帝則掌百官之誓戒。《註》誓戒，要之以𠛬，重失禮也。又男女私約亦曰誓。《詩·國風》信誓旦旦。又《尚書》有甘誓、湯誓、泰誓、牧誓、費誓、秦誓，皆篇名。《傳》書有六體，誓其一也。又人名。《史記·秦始皇紀》高誓，古仙人名。又《集韻》以制切，音曳。相約以言也。又食列切，音舌。義同。考證：〔《周禮·天官·大宰》祀五帝，則掌百官之誓戒。《鄭箋》誓戒，要之𠛬，重失禮也。〕謹按周禮註不名爲箋，鄭箋謹改註。要之下照原文增以字。

誔：《廣韻》徒鼎切《集韻》待鼎切，𠀤庭上聲。《廣雅》訑也。《玉篇》詭言也。《類篇》欺慢也。又《集韻》徒徑切，音定。《類篇》詭詐也。

誕：《廣韻》徒旱切《集韻》《韻會》蕩旱切《正韻》徒亶切，𠀤音袒。《說文》詞誕也。《徐曰》妄爲大言也。《廣韻》欺也。《書·無逸》乃逸乃諺旣誕。《蔡傳》誕妄。《孔傳》欺誕。《史記·扁鵲傳》先生得無誕之乎。《荀子·修身篇》易言曰誕。《說苑·尊賢篇》口銳者多誕而寡信。又《正韻》放也。《左傳·昭元年》伯州犁曰：子姑憂子晢之欲背誕也。《註》放誕也。《晉書·羊曼傳》阮孚爲誕伯。又《爾雅·釋詁》大也。《書·大禹謨》帝乃誕敷文德。《傳》大也。《詩·大雅》誕彌厥月。《毛傳》大也。《朱傳》發語辭。又《字彙》闊也。《詩·國風》旄丘之葛兮，何誕之節兮。《箋》土氣緩，則葛生闊節。又《廣韻》育也。《後漢·裴楷傳》昔文王一妻，誕致十子。《晉書·袁宏傳》誕靈物以瑞德。又《玉篇》天子生曰降誕。《後漢·虞美人傳》誕生聖皇。《舊唐書·德宗紀》上誕日不納中外之貢。又《廣雅》信也。又誕馬。《唐書·儀衞志》一品鹵簿有誕馬六。《宋史·儀衞志》誕馬，散馬也。又國名。《魏志·東夷傳》有古誕者國。又獸名。詳訛字註。又《正韻》杜晏切，袒去聲。亦放也。與訑同。《集韻》亦作唌。

誖：〔古文〕𢨋《唐韻》《正韻》蒲沒切《集韻》薄沒切，𠀤音勃。《說文》亂也。《唐韻》言亂。《史記·三王世家》儒者稱其術，或誖其心。《前漢·禮樂志》四達而不誖。《唐書·廬江郡王傳》李瑗誖亂諸君，皆爲詿誤。又惑也。《前漢·司馬遷傳》愍學者不達其意而師誖。《師古註》各習師法，惑于所見。又乖也。《前漢·王商傳》誣罔誖大臣節。《師古註》誖，乖也。又《廣雅》癡也。《玉篇》逆也。又《集韻》分物切，音弗。又《廣韻》《集韻》蒲昧切《韻會》蒲妹切《正韻》步昧切，𠀤音佩。又《廣韻》《集韻》𠀤補妹切，音背。義𠀤同。又《集韻》方未切，音沸。惛也。《說文》或作悖。《集韻》或作哱咈愂𢚦。《韻會》通作茀。《韻會小補》又作怫。

𧧷：《廣韻》居祐切《集韻》《韻會》《正韻》居又切，𠀤音疚。與救同。《文字音義》止也，禁也，助也。又《集韻》渠尤切，音求。義同。

誗：《廣韻》直廉切《集韻》持廉切，𠀤音㶣。言美利也。又人名。副將褚誗、卜人秦誗，𠀤見《唐書》。又《玉篇》《集韻》𠀤直嚴切，㙷平聲。義同。

𧧸：《廣韻》方別切《集韻》筆別切，𠀤鞭入聲。分契也。又言析理也。又人名。《宋史·宗室表》贈開府儀同三司永國公士𧧸。又《集韻》皮列切，便入聲。義同。《廣韻》與䇷同。《集韻》或作辯。《字彙補》又作𧭀。非。

䛡：《說文》話本字。

𧧹：《唐韻》胡禮切《集韻》戸禮切，𠀤奚上聲。《說文》待也。《六書統》从信从只。只，語已辭。約信于人，愼待而已，不更變也。又人名。希𧧹、師𧧹，見《宋史·宗室表》。《集韻》或作徯蹊𥪦傒。《字學指南》譌作𠌜，非。

𧧺：《廣韻》匹夷切《集韻》《韻會》《正韻》篇夷切，𠀤音紕。《類篇》錯謬也。《集韻》或作悂，通作紕。又《玉篇》必奚切《集韻》邊迷切，𠀤音豍。義同。又《廣雅》誤也。《集韻》或作𧫔。

䛢：《廣韻》《集韻》《韻會》《正韻》𠀤他谷切，音禿。詆䛢，狡猾也。一曰相欺詆也。又《廣韻》土禾切《集韻》土和切，𠀤涶平聲。義同。又《類篇》僻誕也。

誘：〔古文〕羐《唐韻》與久切《集韻》《韻會》以九切《正韻》云九切，𠀤音酉。《爾雅·釋詁》進也。又《詩·𨻰·風衡門序》衡門，誘僖公也。《箋》進也。又《玉篇》相勸也。《廣韻》道也。《書·大誥》肆予大化，誘我友邦君。《傳》化其固滯，誘其順從。《詩·召南》有女懷春，吉士誘之。《傳》道也。又《廣韻》敎也。《儀禮·鄕射禮》誘射。《註》敎也。又《說文》相訹呼也。《玉篇》誘，引也。《左傳·僖十年》卻芮曰：幣重而言甘，誘我也。《史記·越王句踐世家》吳太宰嚭貪，可誘以利。又通作牖。《詩·大雅》天之牖民。《正義》牖與誘通。《禮·樂記》詩云：誘民孔易。《註》詩本作牖。又叶演女切，音雨。《韓愈·元和聖德詩》有恇其凶，有餌其誘。其出穰穰，隊以萬數。數上聲。《說文》本作𦍶。或作䛻。《集韻》或作𥤃。

誙：《廣韻》口莖切《集韻》《韻會》丘耕切，𠀤音鏗。《玉篇》觕也。《增韻》言確也。又《類篇》誙誙，趨死貌。《莊子·至樂篇》吾觀俗之所樂，舉羣趨者，誙誙然如將不得已，而皆曰樂者，吾未之樂也。又《集韻》何耕切，音莖。又下頂切，音婞。又《正韻》丘庚切，音坑。義𠀤同。

𧧻：《唐韻》鉏駕切《集韻》《正韻》助駕切，𠀤音乍。《說文》慙語也。又《集韻》疾各切，音昨。義同。《類篇》或作𧩳。

𧧼：〔古文〕竩《唐韻》儀寄切《集韻》《韻會》宜寄切，𠀤音義。《說文》人所宜也。《徐曰》按史記仁義字作此。《古文尚書》遵王之𧧼。《前漢·董仲舒傳》摩民以𧧼。《唐明皇詔》攺作義。又《玉篇》理也。《廣韻》善也。又《韻會》通作議。《前漢·董仲舒傳》論𧧼考問。又《字彙》魚羈切，音宐。見議字註。《玉篇》書作誼。

誚：《說文》古文譙字。《書·金滕》王亦未敢誚公。《傳》讓也。《前漢·黥布傳》項王數使使者誚讓召布。《註》誚責也。

誛：《集韻》千尋切，音侵。《類篇》私語也。又《正字通》以言相侵犯也。

誜：《玉篇》《廣韻》所化切《集韻》數化切，𠀤傻去聲。俊言也。一曰妄言。又人名。師誜，見《宋史·宗室表》。

𧧽：《類篇》同𧥹。

誝：《類篇》同𧫥。

語：《唐韻》魚舉切《集韻》偶舉切《韻會》魚許切《正韻》偶許切，𠀤魚上聲。《說文》論也。《徐曰》論難曰語。語者，午也。言交午也。吾言爲語，吾，語辭也。言者直言，語者相應答。《釋名》敘也。敘己所欲說也。《易·頤卦》君子以愼言語，節飮食。《詩·大雅》于時言言，于時語語。《疏》直言曰言，謂一人自言。答難曰語，謂二人相對。《禮·雜記》三年之喪，言而不語。《註》言，自言己事也。語，爲人論說也。《家語》孔子之郯，遭程子于塗，傾蓋而語終日。又國名。《別國洞冥記》勒畢國人長三寸，有翼，善言語戲笑，因名善語國。又《廣韻》牛倨切《集韻》牛據切《韻會》《正韻》魚據切，𠀤魚去聲。《廣韻》告也。《增韻》以言告人也。《左傳·隱元年》公語之故。《論語》居，吾語女。又敎戒也。《魯語》主亦有以語肥也。又地名。《前漢·閩粵王傳》錢唐榬終古斬徇北將軍爲語兒侯。《孟康註》語兒，越中地也。今吳南亭是。《師古曰》語，或作篽、籞。

𧧾：《字彙》胡對切，音繢。市𧧾。又言長也。又人名。與𧧾，見《宋史·宗室表》。

𧧿：《集韻》敎古作𧧿。註詳攴部七畫。《字彙》敎本从言，以言敎之也。

誟：《類篇》與詨、謞𠀤同。

誠：《唐韻》氏征切《集韻》《韻會》《正韻》時征切，𠀤音成。《說文》信也。《廣雅》敬也。《增韻》純也，無僞也，眞實也。《易·乾卦》閑邪存其誠。《疏》言防閑邪惡，當自存其誠實也。《書·太甲》鬼神無常享，享于克誠。《傳》言鬼神不係一人，能誠信者則享其祀。《眞德秀曰》唐虞時未有誠字，《舜典》允塞卽誠之義。至伊尹告太甲始見誠字。《禮·樂記》著誠去僞，禮之經也。《中庸》誠者，天之道也。誠之者，人之道也。《註》誠者，眞實無妄之謂。又《玉篇》審也。《禮·經解》故衡誠縣，不可欺以輕重。《註》誠，猶審也。或作成。又郡名。《唐書·地理志》悉州歸誠郡。又州名。《唐書·地理志》嶺南道有思誠州。又叶𨻰羊切，音嘗。《韓愈·歐陽生哀辭》哭泣無益兮，抑哀自彊。推生知死兮，以慰孝誠。

䛩：《唐韻》宛古切《集韻》於五切，𠀤汙上聲。《說文》相毀也。一曰畏亞。《集韻》或作䜑。又《集韻》烏故切，汙去聲。又遏鄂切，音惡。𠀤與䜑同。又《集韻》丘駕切，音骼。《類篇》䛩訝，言不正也。又《集韻》乙格切，音𩚬。與啞同。笑也。《篇海》作𧪛，非。

䛪：《廣韻》《集韻》《韻會》𠀤去仲切，芎去聲。多言也。又詢問也。

䛫：《集韻》中良切，與張通。《類篇》譸䛫，誑也。又《集韻》豬孟切，音𩏠。與倀同。《類篇》䛫惇，疏率也。

𧨦：《類篇》同諡，省文。

誯：《集韻》同唱。又人名。崇誯，見《宋史·宗室表》。

誰：《五音集韻》是爲切《玉篇》是推切，𠀤音垂。《說文》何也。《玉篇》不知其名也。《易·同人》出門同人。又誰咎也。《詩·召南》誰其尸之，有齊季女。《左傳·隱元年》其誰曰不然。《老子·道德經》吾不知誰之子。《莊子·天運篇》子生，五月而能言，不至乎孩而始誰。《註》未至孩童，便知人之姓名爲誰。又《爾雅·釋訓》誰昔昔也。《詩·國風》誰昔然矣。《傳》猶言疇昔也。郭璞曰：誰，發語辭。又《正韻》誰何，詰問也。《前漢·賈誼傳》𨻰利兵而誰何。《師古註》問之爲誰也。又《前漢·五行志》大誰卒。《師古註》主問非常之人，云姓名是誰也。大誰，本以誰何稱，因用名官，有大誰長。卒者，長所領士卒也。又姓。《萬姓統譜》誰龍，明正德閒九江府照磨。又《讀書通》通作孰，引《莊子·列禦𡨥》莫覺莫悟，何相孰也。又通作疇。引《書·舜典》疇若予上下草木鳥獸，卽孰若，𠀤與誰同。又《韻會》亦作譙。《史記·衞綰傳》不譙呵綰。《註》責讓也。譙，音誰，呵，音何。《漢書》作孰何。李奇曰：孰誰也。何，呵也。師古曰：不誰何者，猶言不借問耳。《集韻》或作唯。

𧨧：《五音集韻》雖遂切，音邃。譭謗也。又《字彙》呼回切，音灰。義同。

誱：《廣韻》《集韻》《韻會》《正韻》𠀤疾葉切，音捷。口誱，多言也。

課：《唐韻》《集韻》《韻會》《正韻》𠀤苦臥切，科去聲。《說文》試也。《廣雅》第也。《玉篇》議也。《增韻》計也，程也。《史記·匈奴傳》課校人畜計。《前漢·京房傳》房奏考功，課吏法。《晉書·元帝紀》勸課農桑。《宋書·沈約自序》少寬其工課。《汲冢周書》程課物徵。《管子·七法篇》成器不課不用，不試不藏。又《廣韻》稅也。《舊唐書·職官志》凡賦人之制有四：一曰租，二曰調，三曰役，四曰課。又縣名、水名。《隋書·地理志》課陽縣，屬南陽郡，因課水而名。又《玉篇》苦訛切《廣韻》《集韻》苦禾切，𠀤音科。課差也。又《類篇》率也。

誳：《唐韻》區物切《集韻》《類篇》曲勿切，𠀤音屈。《說文》與詘同。又誳詭，非常詭異也。《左思·吳都賦》誳詭之殊事。又與屈同。《淮南子·氾論訓》誳寸而伸尺，聖人爲之。《註》誳、屈同。又《集韻》渠勿切，音掘。與倔同。倔强，梗戾也。或作𩋎。

𧨨：《正字通》謐字譌省。

𧨩：《集韻》他典切，音腆。《類篇》𧨩䜝，言不定也。

䛬：《唐韻》《集韻》𠀤大牢切，音陶。《說文》往來言也。一曰小兒未能正言也。一曰祝也。又詜䛬。詳詜字註。又䛬𧧶。詳𧧶字註。又人名。與䛬、必䛬，見《宋史·宗室表》。《說文》或作䛌。《集韻》或作啕。

誴：《廣韻》藏宗切《集韻》徂宗切，𠀤音琮。與悰同。樂也。一曰謀也。

誵：《集韻》《類篇》𠀤何交切，音爻。言不恭謹也。或作訤。

𧨪：《字彙》土禾切，涶平聲。退言也。

誶：《唐韻》《集韻》《韻會》𠀤雖遂切，音祟。《說文》讓也。《玉篇》罵也。《增韻》誚也，詬也。《吳語》吳王還自伐齊，誶申胥。《唐書·𨻰叔達傳》忿誶不恭。又《廣雅》諫也，問也。《莊子·徐無鬼》察士無凌誶之事，則不樂。《註》詬誶也。《陸德明·音義》問也。音崇。又音峻。又《集韻》《類篇》𠀤秦醉切，音萃。告也。《玉篇》言也，問也。又《廣韻》蘇內切《集韻》《韻會》蘇對切，𠀤音碎。《前漢·賈誼傳》母取箕帚立而誶語。《服虔曰》誶，猶罵也。《張晏曰》責讓也。《師古曰》誶音碎。又《集韻》與訊通。《張衡·思𤣥賦》愼竈顯于言天兮，占水火而妄訊。《註》告也。《後漢書》作妄誶。《莊子》凌誶。《陸德明·音義》亦音信。又《廣韻》慈卹切《集韻》《韻會》《正韻》昨律切，𠀤音崒。《金壺字考》凌誶，誚責也。《列子·力命篇》𧮈㥛凌誶。《註》謂好凌辱責駡人也。張湛音碎，殷敬順音崒。

誷：《廣韻》文兩切《韻會》文紡切，𠀤音罔。誣也。《晉書·郤詵傳》朋黨則誣誷，誣誷則臧否失實，眞僞相冒。《柳宗元·登蒲州石磯詩》高歌返故室，自誷非所欣。又與罔通。《禮·少儀》衣服在躬而不知其名，爲罔。《註》罔又作誷。《廣韻》與𡔞同。《類篇》作𧧜。

誸：《集韻》《韻會》胡千切《正韻》胡田切，𠀤音賢。言急也。《莊子·外物篇》謀稽乎誸。《註》急而後考謀。又《類篇》堅正也。又《集韻》胡涓切，音懸。亦急也。

䛭：《集韻》下孟切《正韻》胡孟切，𠀤行去聲。《廣雅》言也。《廣韻》瞋語也。又《字彙》䛭，直也。又《玉篇》許孟切《集韻》亨孟切，𠀤亨去聲。或作啈。瞋語也。又《集韻》虎梗切，亨上聲。義同。又《集韻》下耿切，音幸。言很也。《廣韻》作𧨫。《正字通》與悻、𡟡𠀤通。

𧨫：同䛭。

誹：《唐韻》《正韻》敷尾切《集韻》《韻會》妃尾切，𠀤音斐。《說文》謗也。《博雅》䛼也。《史記·高祖紀》誹謗者族。《莊子·刻意篇》高論怨誹。《戰國策》國必有誹譽，忠臣令誹在己，譽在上。又《集韻》或省作非。《前漢·鼂錯傳》非謗不治。《師古註》非讀曰誹。又《集韻》府尾切，非上聲。義同。又《集韻》《韻會》匪微切《正韻》芳微切。𠀤與非通。《類篇》謗言也。《增韻》非議也。《史記·平準書》張湯奏顏異當九卿，見令不便，不入言而腹誹。《前漢·食貨志》作腹非。《註》口不言，心非之也。又《廣韻》方味切《集韻》《韻會》《正韻》方未切，𠀤非去聲。義同。《史記·文帝紀》誹謗之木。《索隱》誹，音非，亦音沸。尸子云：堯立誹謗之木。韋昭云：慮政有缺失，使書于木，後代遂因以爲飾。今宮牆橋樑頭四柱木是也。

誺：《廣韻》丑知切《集韻》抽知切，𠀤音螭。《揚子·方言》不知也。沅灃之閒，凡相問而不知答曰誺。又《正字通》以言相欺曰謾，以言相誣曰誺。又《梵書》空谷傳聲曰赤謾白誺。又《廣韻》《集韻》𠀤丑吏切，音貽。義同。又《玉篇》力代切《廣韻》落代切《集韻》洛代切，𠀤音賚。《廣雅》誤也。《類篇》或作䜉𧩴𧨇。

䛮：《廣韻》其九切《集韻》《韻會》《正韻》巨九切，𠀤音舅。《玉篇》毀也。又人名。《宋史·宗室表》武經郞不䛮。《集韻》同倃。《㴑原》同𢛃。《正字通》按六書本作咎。加言加心𠀤非。

誻：《唐韻》徒合切《集韻》《韻會》《正韻》達合切，𠀤音遝。《說文》諏誻也。《玉篇》妄語也。《正韻》言相惡也。又誻誻，多言也。《荀子·正名篇》愚者之言，誻誻然而沸。又《廣韻》譐誻，亦作沓。《詩·小雅》噂沓背憎。《箋》噂噂沓沓，相對談語，背則相憎逐。沓亦作𠴲。《集韻》亦作𧪟。又《集韻》託合切，音塔。與䜚同。

誼：《玉篇》同𧧼。

誽：《唐韻》女家切《集韻》女加切，𠀤音拏。《說文》言相誽司也。又《玉篇》女佳切《廣韻》妳佳切，𠀤音䍲。《埤蒼》詀誽，言不正也。又《集韻》硏計切，音詣。伺也。

䛯：《集韻》《類篇》𠀤居御切，音據。言有則也。又人名。與䛯、崇䛯，見《宋史·宗室表》。

誾：《唐韻》語巾切《集韻》《正韻》魚巾切《韻會》疑巾切，𠀤音銀。《說文》和悅而諍也。《玉篇》和敬貌。《廣韻》中正之貌。《類篇》語也。《論語》朝與上大夫言，誾誾如也。《後漢·張輔傳》前入侍講，屢有諫正，誾誾惻惻，出於誠心。又姓。《何氏姓苑》今廣平人。又與言、訔𠀤同。見前言、訔二字註。又《集韻》魚斤切，音垠。義同。

調：《唐韻》徒遼切《集韻》《韻會》《正韻》田聊切，𠀤音迢。《說文》和也。《玉篇》和合也。《詩·小雅》弓矢旣調。《禮·月令》仲夏調竽笙竾簧。又《韻會》揉伏也。《史記·秦本紀》大費佐舜調馴鳥獸。又《正字通》嘲笑也。《世說》王丞相每調之。又《廣雅》欺也，啁也，譀也，出買也。又《莊子·齊物論》而獨不見之調調之刁刁乎。《註》樹上枝葉搖動之形。又官名。《周禮·地官》調人掌司萬民之難而諧和之。又姓。《廣韻》周禮有調人，其後氏焉。又《廣韻》《集韻》《韻會》𠀤張流切，音輈。朝也。《詩·周南》未見君子，惄如調飢。《毛傳》調，朝也。又作輈。又《廣韻》《集韻》《韻會》𠀤徒弔切，迢去聲。《玉篇》選調也。《史記·秦始皇紀》下調郡縣，轉輸菽粟芻藁。《註》下令調斂也。《前漢·食貨志》馬數萬匹，卒掌者不足，乃調旁近縣。《師古註》謂選發之也。又《張釋之傳》十年不得調。《師古註》選也。又《袁盎傳》盎以數直諫，不得久居中，調爲隴西都尉。《師古註》遷也。又《玉篇》度也。《增韻》算也。《前漢·鼂錯傳》調立城邑毋下千家。《師古註》謂算度之也。又《玉篇》求也。又《類篇》賦也。《正字通》民賦曰調，晉平吳制戸調。見《晉書》。又唐賦，人之制有四，二曰調。見《舊唐書》。又《廣韻》韻調也。《增韻》音調，樂律也。才調，韻致也。又《韻會》詩也。又叶從紅切，音同。《屈原·離騷》勉升降以上下兮，求矩矱之所同。湯禹儼而求合兮，摰咎繇而能調。

䛰：《玉篇》《集韻》𠀤戸袞切，音混。謀䛰也。又《正字通》語不明謂之䛰。

諀：《廣韻》匹婢切《集韻》《韻會》《正韻》普弭切，𠀤音仳。《廣雅》訾也，䛼也。《廣韻》惡言也。《集韻》或作吡。又《集韻》賔彌切，音卑。諀訾，好毀譽也。

𧨬：《字彙》同諀。

𧨭：《說文》古文監字。註詳皿部九畫。

諁：《集韻》株劣切，音輟。多言不止謂之諁。或作啜。

䛱：《字彙》徒私切，音題。言不懈也。《正字通》俗字。或曰諰字之譌。

諂：《說文》同讇，省。諛也。《徐曰》陷也。一曰面從曰諛，佞言曰諂。《易·繫辭》君子上交不諂。《左傳·襄三年》稱其讐不爲諂。《註》諂，媚也。《論語》貧而無諂。《郉疏》佞言。《朱註》卑屈也。《史記·平準書》諂諛取容。《莊子·漁父篇》希意道言謂之諂。《管子·五輔篇》淫聲諂耳，淫觀諂目，耳目之所好諂心。《荀子·臣道篇》從命而不利君謂之諂。又《修身篇》以不善先人者謂之諂。《註》諂之言陷也。與謟別。

𧨮：《集韻》同𧧆。

䛲：《玉篇》彌連切《集韻》彌延切，𠀤音綿。與謾同。《玉篇》欺也。《類篇》慧黠也。又人名。希䛲、與䛲，見《宋史·宗室表》。

𧨯：《字彙》同諜。

諃：《玉篇》丑林切《集韻》癡林切，𠀤音郴。善言也。又人名。師諃、與諃，見《宋史·宗室表》。

𧨰：《玉篇》之勢切《集韻》征例切，𠀤音制。語不正也。

諄：〔古文〕𧭫《唐韻》章倫切《集韻》《韻會》《正韻》朱倫切，𠀤音肫。《說文》告曉之熟也。《正韻》誨言重複也。《詩·大雅》誨爾諄諄。《朱傳》詳熟也。《釋文》諄，又作訰。又《廣韻》至也。誠懇貌。《集韻》通作訰、肫。或作忳、純。𠀤詳前訰字註。又《集韻》或作哼。《莊子·胠篋篇》釋夫恬惔無爲，悅夫啍啍之意。《通雅》卽諄諄也。又姓。見《字彙》。又《玉篇》《廣韻》之閏切《集韻》《韻會》《正韻》朱閏切，𠀤肫去聲。告之丁寧也。《左傳·襄三十一年》趙孟年未盈五十，而諄諄焉如八九十者。又《韻會》忠謹之貌。《後漢·卓茂傳》勞心諄諄。又《玉篇》佐也。《晉語》曾孫蒯瞶，以諄趙鞅之故。又《揚子·方言》諄憎，所疾也。宋魯凡相惡謂之諄憎，若秦晉言可惡矣。又《集韻》主尹切，音準。與方言義同。又《韻會》或作啍。《荀子·哀公篇》無取口啍。《註》與諄同，誕也。又叶朱遄切，音專。《史記·司馬相如·封禪頌》厥之有章，不必諄諄。依類託寓，諭以封巒。

諅：〔古文〕𧥽《唐韻》《集韻》《韻會》𠀤渠記切，音忌。《說文》忌也。引周書，上不諅于凶德。今《書·多方》作忌。又《廣韻》志也。又《廣韻》《集韻》𠀤居之切，音姬。謀也。亦忌也。《石匏子·傷讒篇》妒才智之在已前，諅富貴之在其上。《類篇》或作𧬗。

𧨱：《集韻》與詆同。

諆：《唐韻》去其切《集韻》丘其切，𠀤音欺。《說文》欺也。《徐曰》謾言也。又《類篇》謀也。又《廣韻》《集韻》《韻會》𠀤居之切，音姬。義同。《集韻》或作𧫠。亦作基。又或作謨。《後漢·張衡傳》回志朅來從𤣥諆。《註》諆或作謨。謨亦謀也。又《集韻》渠之切，音其。亦謀也。

䛳：《玉篇》於劒切《集韻》於贍切，𠀤淹去聲。《廣雅》予也。《揚子·方言》𧩄䛳，與也。吳越曰𧩄，荆齊曰䛳與，猶秦晉言阿與。又《廣雅》拏也。《揚子·方言》拏，揚州會稽之語也。或謂之䛳。又《玉篇》匿也，言輕也。《類篇》謗也。又《集韻》衣廉切，音淹。《類篇》䛳消，克當也。

𧨲：《字彙》烏刀切，奧平聲。鴉鳴。

𧨳：《集韻》《類篇》𠀤竹角切，音斲。義闕。人名。《晉書·載記》韓𧨳等固勸攻滑臺。《正字通》《字彙》訓姓也，晉有𧨳韓。按《姓譜》無𧨳姓，是韓𧨳誤作𧨳韓也。又云：《篇海訓》人名。按《姓苑·奇姓》，隋有韓綽，無韓𧨳，則又誤晉爲隋矣。

𧨴：《集韻》側吏切，音胾。《類篇》言入也。

𧨵：《集韻》渴合切，音峇。《類篇》𧨵䜙，笑語也。

𧨶：《集韻》訞本字。

談：《唐韻》《集韻》《韻會》徒甘切《正韻》徒藍切，𠀤音郯。《說文》語也。《徐曰》談者，和懌而悅言之。《廣韻》談話，言論也。《公羊傳·閔二年》魯人至今以爲美談。《禮·儒行》言談者，仁之文也。《史記·滑稽傳》談言微中。《晉書·阮修傳》王衍當時談宗。又《玉篇》戲調也。《詩·小雅》不敢戲談。又手談。《續博物志》王中郞以圍碁爲坐隱，或亦謂之爲手談。又縣名。《南齊書·州郡志》談縣屬益州始康郡。又蠻州名。《唐書·地理志》嶺南道有談州。又姓。《蜀錄》漢有征東將軍談巴。又《正韻》亦作譚。詳譚字註。又《韻會小補》叶徒黃切，音唐。《急就章》曹富貴，李尹桑。蕭彭祖，屈宗談。

𧨷：《字彙》色入切，音澀。多言也。

諈：《唐韻》竹寘切《廣韻》《集韻》竹恚切，𠀤捶去聲。《爾雅·釋言》諈諉，纍也。《註》以事相屬累爲諈諉。《疏》謂相累及也。楚人曰諈，秦人曰諉。《列子·力命篇》眠娗、諈諉、勇敢、怯疑四人相與遊于世。《註》四名皆假託寓言。諈諉，煩重貌。又《玉篇》訐也。又《類篇》姓也。又《集韻》主繠切，音捶。又《集韻》《韻會》《正韻》𠀤之瑞切，音惴。𠀤與《爾雅》諈諉義同。《說文》本作𧬡。《集韻》或作娷。

諉：《唐韻》《集韻》《韻會》《正韻》𠀤女恚切，音㨅。《說文》纍也。諈諉，見上諈字註。《前漢·胡建傳》執事不諉上。《師古註》累也。言執事者當見法卽行，不可以事累於上也。《唐書·岑羲傳》羲誠材，何諉之拘。《音義》累也。又託也。《前漢·賈誼傳》尚有可諉者。《蔡謨曰》諉，託也。《正韻牋》諉，猶委也。言尚可他委。後人因借爲推諉、諉謝字用。又《集韻》邕危切，音逶。爾雅：諈諉，累也。謝嶠讀。又《集韻》弋睡切，音瓗。又而睡切，音汭。義𠀤同。

𧨸：《集韻》吐袞切，吞上聲。《類篇》𧨸詪，很貌。

諊：《廣韻》《集韻》𠀤居六切，音菊。《說文》窮理罪人也。本作𥶶。《集韻》與鞫同。

𧨹：《廣韻》力玉切《集韻》龍玉切，𠀤音錄。謔也，謯也。又《集韻》盧谷切，音祿。《博雅》謯𧨹也。

請：《唐韻》七井切《集韻》《韻會》此靜切《正韻》七靜切，𠀤淸上聲。《說文》謁也。《廣雅》求也。《玉篇》乞也，問也。《增韻》祈也，扣也。《書·湯誥》以與爾有衆請命。《左傳·僖十年》余得請於帝矣。《禮·曲禮》請業則起，請益則起。又《王制》墓地不請。《儀禮·士昏禮》𢷤者出，請事入告。《前漢·張湯傳》造請諸公，不避寒暑。《師古註》請，謁問也。又《爾雅·釋詁》告也。《禮·昏義》納徵請期。《註》請昏姻之期日也。又《韻會》漢請室，請罪之室也。《前漢·賈誼傳》造請室而請罪耳。又《集韻》親盈切《正韻》七情切，𠀤音淸。亦謁也，祈也。又受也。又《類篇》《前漢·賈誼傳》請室，亦讀平聲。又《廣韻》疾政切《集韻》《韻會》《正韻》疾正切，𠀤情去聲。《說文》義同。又《廣韻》延請。又《正韻》漢制，春曰朝，秋曰請，如古諸侯聘禮也。《史記·吳王濞傳》使人爲秋請。《前漢·宣帝紀》時會朝請。又《韻會》朝請，漢官名。張禹首爲之。《唐書·百官志》從五品上曰朝請大夫，正七品上曰朝請郞。又《廣韻》疾盈切《集韻》慈盈切，𠀤音情。《類篇》受言也。又《韻會》禮昏義請期，徐音情。《周禮·秋官·條狼氏註》大夫受命以出，餘事莫不復請。劉音情。又《轉注古音》《史記》《禮書》請文俱盡。《註》徐廣云：古情字多假借作請，諸子中多有之。《荀子·成相篇》聽之經，明其請。《註》請當爲情。聽獄之經，在明其情。

𧨺：《集韻》識古作𧨺。註詳十二畫。又人名。崇𧨺，見《宋史·宗室表》。《六書統》从載省，言載所以識也。《㴑原》作〈㖖戈〉、㖖，卽言字。

𧨻：《正字通》𧨍字之譌。字彙作古文計字，非。

諌：《字彙》多動切，東上聲。多言也。與諫別。

諍：《唐韻》《集韻》《韻會》𠀤側迸切，爭去聲。《說文》止也。《韻會》謂止其失也。《正韻》諫諍，救正也。《前漢·王褒傳》諫諍卽見聽。《說苑·臣術篇》有能盡言于君，用則可生，不用則死，謂之諍。又《列子·湯問篇》東北極有人，名曰諍人，長九寸。又《集韻》通作爭。《孝經·諫諍章》天子有爭臣七人。又《集韻》《韻會》甾莖切《正韻》甾耕切，𠀤音爭。訟也。《後漢·劉聖公傳》平理諍訟。《晉書·王沈·釋時論》闒茸勇敢於饕諍。《註》叶平聲。考證：〔《說苑·臣術》有能盡言于君。〕謹照原書臣術下增篇字。

諎：《唐韻》壯革切《集韻》《韻會》《正韻》側革切，𠀤音嘖。《說文》大聲也。或作唶。又《集韻》陟格切，音磔。又實窄切，音咋。義𠀤同。又《集韻》疾各切，音昨。酬言也。又《廣韻》千過切，音𢯽。《玉篇》䜆也。又《集韻》側下切，音鮓。誘言也。又《集韻》子夜切，音借。《廣雅》鳴也。一曰歎聲。亦與唶同。《六書正譌》俗作唶，非。

𧨼：《集韻》訊古作𧨼。註詳三畫。又人名。與𧨼、必𧨼，見《宋史·宗室表》。

𧨽：《類篇》同詂。

䛴：《集韻》《類篇》𠀤居宜切，音羈。語相戲。又人名。希䛴、汝䛴，見《宋史·宗室表》。又《字彙》區里切，音起。妄語。

諏：《唐韻》子于切《集韻》《韻會》遵須切，𠀤音㖩。《說文》聚謀也。《爾雅·釋詁》謀也。《玉篇》問政事也。《詩·小雅》周爰咨諏。《左傳·襄四年》咨事爲諏。《儀禮·特牲饋食禮》不諏日。又星名。《禮·月令·鄭註》孟春者，日月會于諏訾，而斗建寅之辰也。諏本又作娵。又《集韻》《韻會》《正韻》𠀤將侯切，音陬。又《集韻》房尤切，音浮。義𠀤同。《類篇》或作𧩻。《說文長箋》亦作𧩞。

諐：《玉篇》籀文愆字。《詩·大雅》不愆于儀。《禮·緇衣》引《詩》作諐。《鄭註》過也。《前漢·劉輔傳》元首無失道之諐。《說文》本作〈𠈉下言〉。《字彙》人部重出。

諑：《廣韻》《集韻》《韻會》《正韻》𠀤竹角切，音斲。《廣雅》訴也，責也，譖也，䛼也。《揚子·方言》楚以南謂愬爲諑。《屈原·離騷》衆女嫉予之蛾眉兮，謠諑謂予以善淫。《註》謠，謂毀也。諑，猶譖也。《元包經》諑加于譎，傳曰：遭讒毀也。《韓愈·納涼聯句》拙謀傷巧諑。又《韻會小補》通作椓。引《左傳·哀十七年》又使椓之註，訴也。

𧨾：《集韻》《類篇》𠀤時占切，音蟾。言不實也。

諒：《唐韻》《集韻》《韻會》力讓切。《正韻》力仗切，𠀤良去聲。《說文》信也。《詩·小雅》諒不我知。《鄭箋》信也。《朱傳》誠也。《禮·內則》請肄𥳑諒。《註》言語信實也。又小信也。《論語》豈若匹夫匹婦之爲諒也。又《揚子·方言》愋諒，知也。《廣雅》哲也。《玉篇》相也，助也。《廣韻》佐也。《正韻》照察也。又蠻州名。《唐書·地理志》嶺南道有諒州。又姓。諒毅，見《戰國策》。諒輔，見《後漢·獨行傳》。又《集韻》或作亮。《爾雅·釋詁》亮，信也。《疏》方言云：衆信曰諒。周南、召南、衞之語也。《詩·鄘風》不諒人只。《傳》諒，信也。本亦作亮。又通作涼。《詩·大雅》涼彼武王。《傳》涼，佐也。本亦作諒。又或作倞。《禮·郊特牲》祊之爲言倞也。《註》倞，猶索也。或爲諒。又《集韻》《類篇》𠀤呂張切，音良。亦同亮。信也。又通作良。《禮·樂記》易直子諒之心。《註》子諒，朱子讀爲慈良。

諓：《唐韻》慈衍切《集韻》《韻會》在演切《正韻》慈演切，𠀤賤上聲。《說文》善言也。一曰謔也。又《廣雅》諓諓，善也。《前漢·李尋傳》說諓諓之言。《師古註》小善也。又《廣韻》諂也。《後漢·樊準傳》習諓諓之辭。《李賢註》諂言也。又《廣韻》巧讒貌。《劉向·九歎》讒人諓諓。又《玉篇》巧言也。《類篇》淺薄貌。《公羊傳·文十二年》惟諓諓善竫言。《何註》淺薄之貌。賈逵云：巧言也。《尚書》作截截。又《玉篇》疾箭切《廣韻》《集韻》《韻會》才線切，𠀤音賤。又《集韻》以淺切，音演。又此演切，音淺。又子淺切，箋上聲。又《集韻》《韻會》將先切《正韻》則前切，𠀤音箋。義𠀤同。

諔：《集韻》與𡧯、𧧌𠀤同。又人名。崇諔，見《宋史·宗室表》。又《集韻》昌六切，音俶。詭也。《莊子·德充符》彼且蘄以諔詭幻怪之名聞。又《集韻》之六切，音祝。義同。

諕：《唐韻》《集韻》𠀤乎刀切，音豪。《說文》號也。《集韻》或作譹。又人名。《宋史·宗室表》贈朝散大夫士諕。又《玉篇》火訝切《集韻》《韻會》虛訝切，𠀤音罅。《類篇》誑也。或作𧪹。《玉篇》亦作𧬵。又《訛習諸字》諕原與嚇同，音罅。今諕嚇誤虎音。又《玉篇》《廣韻》虎伯切《集韻》霍虢切，𠀤音砉。與磔同。《字彙補》譌作𧩐，非。

論：《唐韻》《集韻》《韻會》《正韻》𠀤盧昆切，音崘。《說文》議也。《廣韻》說也。《周禮·春官·大司樂·賈疏》直言曰論，答難曰語。論者，語中之別，與言不同。又《論語·序解正義》論者，綸也，輪也，理也，次也，撰也。以此書可經綸世務，故曰綸，圓轉無窮故曰輪，蘊含萬理故曰理，篇章有序故曰次，羣賢集定故曰撰。《文心雕龍》昔仲尼微言，門人追述，故仰其經目，稱爲論語，蓋羣論立名，始于兹矣。又《釋名》倫也，有倫理也。《玉篇》思理也。《詩·大雅》於論鼓鐘。《傳》思也。《鄭箋》論之言倫也。《朱傳》言得其倫理也。又《增韻》紬繹討論也。《孔安國·尚書序》討論典墳。又《正韻》決罪曰論。又官名。《金史·百官志》其官長皆稱曰勃極烈，次曰國論、忽魯、勃極烈。國論，言貴。忽魯，猶總帥也。又諸羌州名。《唐書·地理志》劒南道有論川州，開元後置。又姓。《唐書》論弓仁，本吐蕃族也。又三字姓。《金史·國語解·姓氏》烏古論曰商。又《廣韻》力迍切《集韻》《韻會》《正韻》龍春切，𠀤音倫。言有理也。又《禮·王制》凡制五𠛬，必卽天論。《註》天論，天理也。與倫同。又《玉篇》力困切《廣韻》《集韻》《韻會》《正韻》盧困切，𠀤崘去聲。義同。又《正韻》辨論也。《書·周官》論道經邦。《傳》論者，講明之謂。《禮·王制》凡官民材，必先論之。《註》謂考評其行藝之詳也。《史記·蕭相國世家》論功行封。又叶盧健切，音練。《前漢·敘傳》兵家之策，惟在不戰。營平皤皤，立功立論。又叶聖閏切，音舜。《馮衍·顯志賦》澄德化之陵遲兮，烈𠛬罰之峭峻。燔商鞅之法術兮，燒韓非之說論。又叶閭員切，音攣。《曹植·文帝誄》考諸先紀，尋之哲言。生若浮寄，惟德可論。《字彙補》譌作𠐜，非。

䛵：《正韻》承呪切。音壽。口授也。《唐書·盧從史傳》得其密號䛵諸軍。《廣韻》作㖟。《正字通》與授通。

諗：《唐韻》《集韻》《韻會》《正韻》𠀤式荏切，音審。《說文》深諫也。《爾雅·釋言》念也。《註》相思念也。《廣韻》謀也，告也。《左傳·閔二年》昔辛伯諗周桓公。又潛藏也。《家語》故龍以爲畜而魚鮪不諗。又《集韻》《韻會》《正韻》𠀤式禁切，審去聲。義同。又《集韻》諾叶切《類篇》諾協切，𠀤音埝。聲止也。與𩐭同。又叶衫岑切，審平聲。《詩·小雅》駕彼四駱，載驟駸駸。豈不懷歸，將母來諗。《毛傳》諗，念也。《鄭箋》告也。

𧨿：《正韻牋》詐上聲。《十五馬·逸字》：與諸字別，姓也。漢有𧨿於，洛陽令，吳郡人。《萬姓統譜》譌作諸，音查，非是。申敬中云：萬歷閒，京師有四川衞官𧨿寵，唱名時呼諸寵不應，唱輺獨留。問是何姓，寵對曰：𧨿如詐字上聲，字从工从白。《正字通》六書不載𧨿字，今亦罕此姓，存備考正。

𧩀：《正字通》同謻。

𧩁：《古文奇字》朱謀㙔曰：从二水，从言。放言也。《正字通》按𧩁與沯作𣸐，流作𣹳，𠀤重複，無深義。

諘：《集韻》《類篇》𠀤彼小切，音表。讚也。又人名。《宋史·宗室表》敦武郞士諘。

𧩂：《說文》謗本字。

䛶：《說文》誄本字。

䛷：《集韻》委遠切，音宛。慰也，從也。

𧩃：《篇海》音憧。貪也。

𧩄：《海篇》音無。欺妄也。又加也，不信也。又《揚子·方言》𧩄䛳。詳䛳字註。

𧩅：《字彙補》魚變切，音彥。語鬼也。

𧩆：《字彙補》未向切，音望。責也。《揚子·太𤣥經》次三：兢其股，鞭其馬，𡨥𧩆其戸逃利。《釋文》一作䜃。又作①。○按音義卽𧨉字。①字从言，右作芳下土。

諙：《字彙補》呼怪切，音𧱳。誤也。一作𧨥。

𧩇：《海篇》音喧。高聲也。

𧩈：音義未詳。人名。伯𧩈，見《宋史·宗室表》。

𧩣：《集韻》《類篇》𠀤乃老切，音腦。語相侮也。或作譅。

𧩤：《玉篇》同詯。

𧩥：同謷，譌省。

諛：《唐韻》楊朱切《集韻》《韻會》容朱切《正韻》雲俱切，𠀤音兪。《說文》諂也。《書·囧命》僕臣諛，厥后自聖。《史記·叔孫通傳》先生何言之諛也。《莊子·漁父篇》不擇是非而言謂之諛。《荀子·修身篇》以不善和人者謂之諛。《鹽鐵論》富貴多諛言。又《集韻》《類篇》𠀤兪戍切，兪去聲。義同。《莊子·天地篇》孝子不諛其親。俗作䛕，非。

諜：《唐韻》徒叶切《集韻》《韻會》達協切，𠀤音牒。《說文》軍中反閒也。《玉篇》伺也。《左傳·桓十二年》楚師分涉於彭，羅人使伯嘉諜之。《註》諜，伺也。《疏》謂詐爲敵國之人，入其軍中，伺𠋫閒隙，以反報其主，兵書謂之反閒。又《宣八年》晉人獲秦諜。《註》諜，往來閒諜者，今謂之細作。又《哀元年》使女艾諜澆。《註》𠋫也。《周禮·夏官》環人巡邦國搏諜賊。《吳志·孫皓傳》宜遣閒諜，以觀其勢。又《字林》通作牒。《廣韻》譜諜也。《史記·三代世表》余讀諜記，黃帝以來皆有年數，稽其歷譜諜終始五德之傳，古文咸不同，乖異。《後漢·張衡傳》子長諜之，爛然有第。《註》諜，譜第也。與牒通。《文心雕龍》百官詢事，則有關刺解諜。諜者葉也，短𥳑編諜，如葉在枝。諜亦書作牒。又通作喋。《史記·張釋之傳》豈斆此嗇夫，諜諜利口捷給哉。《索隱曰》漢書作喋喋，多言也。又《集韻》託協切，音帖。《說文》義同。《類篇》安也。又《集韻》悉協切，音燮。《類篇》言相次也。《增韻》或作𧨯，譌作〈言𡵬〉。《字彙補》又省作𧩜，𠀤非。考證：〔《左傳·桓十二年》楚師伐絞涉彭，羅人使伯嘉諜之。〕謹照原文伐絞涉彭改分涉於彭。

𧩦：《廣韻》紀力切《集韻》訖力切，𠀤音殛。訥言也。又人名。與𧩦、汝𧩦，見《宋史·宗室表》。

𧩧：《廣韻》徒落切《集韻》達各切，𠀤音鐸。《廣雅》欺也。

𧩨：《玉篇》胡遘切，音𠋫。言貌。

𧩩：《字彙》同𧩨。

諝：《唐韻》《正韻》私呂切《集韻》《韻會》寫與切，𠀤胥上聲。《說文》知也。《廣雅》哲也。《玉篇》才智之稱也。《陸機·辨亡論》謀無遺諝，舉不失策。《註》諝，智也。又《正字通》詐也。《淮南子·本經訓》比周朋黨，設詐諝，懷機械巧故之心，而性失矣。又《廣韻》與胥同。《周禮·天官·冢宰》胥十有二人。《註》胥讀如諝，謂其有才知爲什長。又《廣韻》相居切《集韻》《韻會》《正韻》新於切，𠀤音胥。義同。《字彙補》譌作𧩑、𧫐，𠀤非。

諞：《唐韻》部田切《集韻》《韻會》《正韻》蒲眠切，𠀤音蹁。《說文》便巧言也。《書·秦誓》惟截截善諞言。又《論語》友諞佞。今文作便。又《玉篇》步連切《廣韻》房連切，𠀤音㛹。義同。又《集韻》紕延切，音篇。《類篇》辯佞之言也。又《玉篇》《廣韻》符善切《集韻》婢善切，𠀤㛹上聲。又《廣韻》符蹇切《集韻》平免切，𠀤卞上聲。又《正韻》補典切，音扁。義𠀤同。

諟：《集韻》《韻會》《正韻》𠀤上紙切，嗜上聲。《說文》理也。《廣雅》是也。《玉篇》審也，諦也。《廣韻》正也。與是通。《書·太甲》先王顧諟天之明命。《傳》諟，是也。《疏》諟與是，古今之字異，故變文爲是也。《𨻰書·姚察傳》硏覆古今，諟正文字。《註》諟卽是也。《集韻》或作提。又《集韻》《正韻》𠀤丁計切，音帝。與諦同。或作𧫚。

𧩪：《字彙》俗謥字。

𧩫：《集韻》譇、詫𠀤同。

諠：《唐韻》况袁切《集韻》《韻會》許元切，𠀤音暄。與諼同。詐也。又忘也。詳後諼字註。又《廣韻》譁也。《正韻》囂也。《史記·鼂錯傳》諸侯諠譁。《後漢·姚期傳》諠呼滿道。《晉書·惠羊皇后傳》百姓諠駭。《韻會》與喧同。《正字通》與吅咺讙嚾𠀤通。當作〈言𡨈〉。又《集韻》《類篇》𠀤火遠切，暄上聲。亦忘也。《班固·幽通賦》猶諠已而遺形。

𧩬：《玉篇》宜巾切，音銀。頑也。

諡：《唐韻》《集韻》《韻會》𠀤神至切，音示。《說文》行之迹也。《爾雅·釋詁》靜也。《疏》人死將葬，誄列其行而作之也。《釋名》曳也。物在後爲曳，言名之於人亦然也。《白虎通》諡之爲言引也。引列行之迹，所以進勸成德，使上務節也。《增韻》誄行立號以易名也。《汲冢周書》維周公旦、太公望，開嗣王業，攻于牧野之中，終葬，乃制諡敘法，大行受大名，細行受細名，行出于己，名生于人。《詩·大雅》文王在上。《註》愼也，悉也。生存之行，終始悉錄之以爲諡也。《穀梁傳·范甯註》諡者，所以勸善而懲惡。《禮·檀弓》死諡周道也。《疏》殷以上有生號，仍爲死後之稱，周則死後別立諡。《周禮·春官·大史》小喪賜諡。《疏》賜諡之制實始於周也。又《集韻》《類篇》𠀤於賜切，音縊。又《集韻》《類篇》𠀤羊至切，音肄。義𠀤同。《類篇》或省作𧨦。與謚別。

諢：《廣韻》《集韻》𠀤五困切，兀去聲。弄言也。《唐書·史思明傳》思明愛優諢，寢食常在側。《遼史·伶官傳》打諢得不是黃幡綽。又諢衣。《雲仙雜記》穆宗以𤣥綃白書，素紗墨書爲衣服，賜承幸宮人，皆淫鄙之詞詩，號諢衣。又《金壷字考》與顐同。《唐書·元結傳》諧臣顐官，怡愉天顏。

𧩭：《類篇》同䜏，省。

𧩮：《唐韻》先鳥切《集韻》先了切，𠀤音篠。《說文》小也，誘也。引《禮·學記》足以𧩮聞。今《學記》作謏。註：小致聲譽也。又《集韻》息有切，秀上聲。義同。或作訹。又《廣韻》蘇后切，音叟。𧩮訹，誘辭。又《類篇》私詈也。《字彙補》譌省作𧨠，非。

諣：《唐韻》《集韻》𠀤呼卦切，虺去聲。《說文》疾言也。又《廣韻》呼霸切《集韻》火跨切，𠀤音化。義同。又《集韻》公蛙切，音媧。《類篇》惰也，黠也。或作𧬭。

諤：《廣韻》五各切《集韻》《韻會》《正韻》逆各切，𠀤音鄂。《廣雅》諤諤，語也。《玉篇》正直之言也。《史記·商君傳》千人之諾諾，不如一士之諤諤。《家語》湯武以諤諤而昌。又《廣韻》謇諤，直言也。《後漢·儒林傳》臣無謇諤之節，而有狂瞽之言。又《韻會》通作鄂。《禮·坊記·鄭註》子於父母尚和順，不用鄂鄂。《釋名》鄂本又作諤。又通作咢。《前漢·韋賢傳》咢咢黃髮。《師古註》直言也。《類篇》或作讍。

䛹：《唐韻》蒼甸切，音蒨。䛹，散也。又《集韻》翾縣切，音絢。與諯同。《類篇》相責也。一曰數也。

諥：《廣韻》《集韻》𠀤竹用切，腫去聲。《類篇》言相觸也。又《正字通》言謹重也。又人名。《唐書·昭宗紀》樞密使李周諥。或書作𧬤。

諦：《唐韻》都計切《集韻》《韻會》《正韻》丁計切，𠀤音帝。《說文》審也。《書·洪範·孔傳》必微諦。《疏》聽當別彼是非，必微妙而審諦也。《後漢·祭祀志》褅之爲言諦也。諦諟昭穆尊𤰞之義。又《李雲傳》帝者，諦也。《註》審諦於物也。《魏志·明帝紀》君諦視之勿誤也。《關尹子·九藥篇》諦毫末者，不見天地之大。《劉勰·新論·專學篇》心不在學而强諷誦，雖入於耳而不諦於心。又四諦。《魏書·釋老志》初根，人爲小乗，行四諦法。《釋典·心經》四諦：苦集滅道。苦謂生老病死，集謂集聚骨肉財帛，滅謂壞滅，道謂修行。又二諦：世諦以世俗顯緣起之事，諸法歷然，勸臣子以忠孝，勸家國以和治，此依俗諦。眞諦彰本寂之理，一性泯然，是非雙泯，能所俱亡，此依眞諦。又《集韻》或作諟、𧫚，互詳二字註。又《集韻》田黎切，音題。號也。與嗁、謕𠀤同。又通作啼。《荀子·禮論篇》哭泣諦號。《註》啼、諦通用。

𧩯：《字彙》同訴。《宋書·謝靈運傳》𧩯愁衿兮鑑戚顏。

𧩰：《字彙》皮面切，音卞。出《釋典》。《正字通》俗字，宜刪。

諧：《唐韻》戸皆切《集韻》《韻會》《正韻》雄皆切，𠀤音骸。《說文》詥也。又《廣雅》耦也。《玉篇》合也，調也。《書·堯典》克諧以孝。又《舜典》八音克諧。《左傳·襄十一年》如樂之和，無所不諧。《禮·禮器》君子有禮，則外諧而內無怨。又《文心雕龍》諧之言皆也，辭淺會俗，皆悅笑也。《前漢·敘傳》東方贍辭，詼諧倡優。《晉書·顧愷之傳》愷之好諧謔，人多愛狎之。又平論定其價也。《後漢·宦者張讓傳》當之官者，皆先至西園，諧價，然後得去。又古書名。《莊子·逍遙遊》《齊諧》者，志怪者也。又鳥名。《博雅》鴆鳥，其雄謂之運日，其雌謂之隂諧。《淮南子·繆稱訓》隂諧知雨。《註》天將隂雨則鳴。又叶弦雞切，音奚。《後漢·五行志》更始時童謠曰：諧不諧，在赤眉。又《儒林周澤傳》時人爲之語曰：生世不諧，作大常妻。考證：〔《博雅》鴆鳥，其雄謂之運目，其雌謂之隂諧。〕謹照原文運目改運日。

諨：《集韻》《類篇》𠀤方六切，音福。言備也。

諩：《類篇》同譜，省。《春秋序》譜第。《註》譜，本又作諩。又人名。與諩、盂諩，見《宋史·宗室表》。

䛺：《類篇》同誡。又人名，與䛺、孟䛺，見《宋史·宗室表》。

𧩱：《集韻》北諍切，音逬。《類篇》助言也。本作𧩱。《正字通》俗誁字。

諪：《字彙》唐丁切，音亭。調諪也。《正字通》亦作調停。

諫：〔古文〕𧧅《唐韻》古晏切《集韻》《韻會》《正韻》居晏切，𠀤音㵎。《說文》証也。《徐曰》閒也。君所謂否，臣獻其可，以閒隔之，於文言柬爲諫。柬者，多別善惡，以𨻰於君。《白虎通》閒也，因也，更也。是非相閒，革更其行也。《詩·衞風·淇奧序疏》干也。干君之意而告之。《廣雅》正也。《廣韻》諫諍，直言以悟人也。《書·說命》后從諫則聖。《禮·曲禮》爲人臣之禮，不顯諫，三諫而不聽，則逃之。子之事親也，三諫而不聽，則號泣隨之。《前漢·賈山傳》工誦箴諫，瞽誦詩諫，公卿比諫，士傳言諫過。《舊唐書·職官志》凡諫有五：一曰諷諫，二曰順諫，三曰規諫，四曰致諫，五曰直諫。又官名。《周禮·地官》有司諫。《註》諫猶正也，以道正人行。《後漢·百官志註》胡廣曰：武帝元狩五年，置諫大夫爲光祿大夫。世祖中興，以爲諫議大夫。又鳥名。《說苑·辨物篇》東方有鳥，名諫珂，文身而朱足，憎鳥而愛狐。又果名。《本草綱目》橄欖，一名諫果，出《農書》。又姓。《風俗通》漢有治書侍史諫忠。又《集韻》居顏切，㵎平聲。《類篇》諍也。又《集韻》郞旰切，音爛。與讕同。又叶古限切，音𥳑。《詩·大雅》王欲玉女，是用大諫。叶上反。又叶經𩃓切，音見。《卻正·釋譏》譬逌人之有采於市閭，游童之吟詠乎疆畔，庶以增廣福祥，輸力規諫。《註》畔音弁。《俗書證誤》从東，非。諌dǒng，多言也。。

𧩲：《集韻》《類篇》𠀤郞達切，音刺。䜎𧩲，語聲。《正字通》通作刺。

諬：《字彙》與啓同。

諭：《唐韻》羊戍切《集韻》《韻會》兪戍切，𠀤音裕。《說文》告也。《類篇》曉也。《韻會》及其未悟，告之使曉。《穀梁傳·桓六年》修敎明諭國道也。《禮·祭義》諭其志意。《疏》使祝官啓告鬼神，曉諭鬼神以志意。《周禮·秋官》訝士掌四方之獄訟，諭罪𠛬于邦國。《註》告曉以麗罪，及制𠛬之本意。《疏》諭爲曉，故曰告曉。《戰國策》寡人諭矣。《註》諭，曉也。《呂覽·離謂篇》言者以諭意也。《淮南子·主術訓》衰絰菅屨，辟踴哭泣，所以諭哀也。《註》諭，明也。又《玉篇》譬諭也。《前漢·賈誼傳》誼追傷屈原，因以自諭。《師古註》諭，譬也。又《廣雅》諫也。又官名。《唐書·百官志》有左右諭德。又縣名。《晉書·地理志》新諭縣，屬荆州安成郡，吳置。《唐書·地理志》招諭縣，屬錦州，垂拱三年置。又姓。《廣韻》東晉有諭歸，豫章人，撰《西河記》。何承天云：音樹。又《玉篇》他口切，偸上聲。誘也。《集韻》或作喩。

諮：《廣韻》卽夷切《集韻》津私切，𠀤音資。與咨同。謀也，問也。《詩·小雅》周爰咨諏。《釋文》咨本亦作諮。《左傳·桓六年》夏會於成紀，來諮謀齊難也。《後漢·趙典傳》朝廷每有災異疑議，輒諮問之。考證：〔《後漢·趙典傳》朝廷每有災異疑議，輒諮門之。〕謹照原文諮門改諮問。

諯：《廣韻》職緣切《集韻》《類篇》朱遄切，𠀤音專。《說文》數也。一曰相讓也。又《呂覽·任地篇》草諯大月。又人名。與諯、崇諯，見《宋史·宗室表》。又《廣韻》純緣切《集韻》淳沿切，𠀤音遄。又《集韻》《類篇》𠀤直碾切，纏去聲。又《玉篇》《唐韻》尺絹切《集韻》樞絹切，𠀤音釧。又《集韻》翾縣切，音絢。或作䛹。義𠀤同。

䛻：《說文》與𦍶、誘𠀤同。詳誘字註。又人名。與䛻、善䛻，見《宋史·宗室表》。

諰：《唐韻》胥里切《集韻》想止切《韻會》《正韻》想里切，𠀤音枲。《說文》思之意。《廣韻》言且思之。又《類篇》直言也。又懼貌。《荀子·議兵篇》諰諰然常恐天下之一合而軋己也。又人名。《宋史·宗室表》武翼郞士諰。又《集韻》息攺切，顋上聲。《類篇》語也。又《廣韻》山隹切《集韻》所隹切，𠀤音籭。《說文》義同。又《類篇》語失也。又《集韻》塢皆切，隘平聲。《類篇》呼彼之稱。《說文》本作𧪳。《字彙》同葸。

䛼：《集韻》《類篇》𠀤虎委切，音毀。謗也。或作譭。通作毀。又人名。《宋史·宗室表》左迪功郞不䛼。又《集韻》《類篇》𠀤乃結切，音湼。《博雅》怒也。一曰訶也。與㖏同。《字彙補》譌作𧨚，非。

諱：《唐韻》《集韻》《韻會》𠀤許貴切，音卉。《說文》誋也。《廣韻》避也。《玉篇》隱也，忌也。《春秋序》隱諱以辟患。《公羊傳·閔元年》春秋爲尊者諱，爲親者諱，爲賢者諱。《戰國策》罰不諱强大。《註》諱，猶避也。《史記·秦始皇紀》秦俗多忌諱之禁。又畏也。《史記·商君傳》華陽、涇陽等擊斷無諱。又《增韻》護短曰諱。又生曰名，死曰諱。《左傳·桓六年》周人以諱事神，名終將諱之。《疏》自殷以往，未有諱法，諱始於周。《禮·檀弓》卒哭而諱。《疏》古者生不相諱，卒哭，乃有神諱也。又不諱，謂死也。《史記·商君傳》公叔病，如有不可諱，將奈社稷何。《後漢·桓榮傳》如有不諱，無憂家室也。《註》死者人之常，故言不諱也。又叶呼韋切，音揮。《東方朔·七諫》願乗閒而效志兮，恐犯忌而干諱。卒撫情以寂漠兮，然怊悵而自悲。

𧩳：《類篇》同𧧻。《六書正譌》𧧻，別作𧩳，非。

諲：《唐韻》於眞切《集韻》《韻會》《正韻》伊眞切，𠀤音因。《爾雅·釋詁》敬也。又人名。《南齊書》太常丞何諲之。《唐書》大都督長史呂諲。又《玉篇》之神切《集韻》之人切，𠀤音眞。義同。《集韻》或作㖶。

諳：《唐韻》《集韻》《韻會》《正韻》𠀤烏含切，音庵。《說文》悉也。《玉篇》知也。《增韻》練也，歷也。《六書統》熟聞也。《字彙》曉也。《後漢·虞延傳》陵樹株蘖，皆諳其數。《晉書·刁協傳》久在中朝，諳練舊事。《𨻰書·姚察傳》諳識內典。又《玉篇》記也，誦也，大聲也。《廣韻》憶也。《類篇》諷也。又官名。《金史·國語解》諳版勃極烈，官之尊且貴者。又《集韻》烏紺切，庵去聲。《類篇》背誦也。又《集韻》他口切，偸上聲。言悉也。《類篇》或作𧫧。亦作𧩸。

諴：《唐韻》《集韻》胡毚切《韻會》胡讒切《正韻》胡嵒切，𠀤音咸。《說文》和也。《書·召誥》其丕能諴于小民。又《韻會》諴也。《書·大禹謨》至諴感神。《蔡傳》諴感物曰諴。又《廣雅》調也，謷也。又樂名。《隋書·音樂志》皇帝初獻奏諴夏之樂。又《集韻》魚咸切，音嵒。同𧬌。又《集韻》姑南切，鴿平聲。《類篇》嗤也。

諵：《集韻》《韻會》《正韻》𠀤那含切，音南。與𧧛同。《玉篇》語聲。《類篇》聒語也。又人名。希諵、孟諵，見《宋史·宗室表》。又《廣韻》女咸切《集韻》尼咸切《韻會》泥咸切，𠀤𡤙平聲。詁諵也。又諵諵，多言貌。《韓愈·望秋詩》論詩說賦相諵諵。又《廣韻》《集韻》𠀤尼賺切，𡤙去聲。《類篇》諵謏，私詈也。《集韻》或作喃。束晰作娚。

諶：《唐韻》《韻會》是吟切《正韻》時任切，𠀤甚平聲。《說文》誠諦也。《爾雅·釋詁》信也，誠也。《書·咸有一德》天難諶，命靡常。《傳》諶，信也。《楚辭·九章》諶荏弱而難持。《註》諶，誠也。又國名。《前漢·地理志》有諶離國。又人名。《左傳·襄二十九年》裨諶，鄭大夫。《註》諶本亦作湛。又姓。《萬姓統譜》漢荆州刺史諶仲，南昌人。又與忱同。《書·大誥》天棐忱辭。《傳》忱，信也。《說文》引作諶。又通作訦。《爾雅·釋詁註》燕代東齊謂信曰諶。《疏》按方言作訦。訦、諶音義同。又叶市隆切，音戎。《詩·大雅》天生烝民，其命匪諶。靡不有初，鮮克有終。《集韻》一作愖。

𧩴：《類篇》同誺。又《集韻》丑二切，絺去聲。言緩貌。

諷：《唐韻》芬鳳切《集韻》《韻會》方鳳切，𠀤風去聲。《說文》誦也。《周禮·春官·大司樂》以樂語敎國子，興道諷誦言語。《註》倍文曰諷，以聲節之曰誦。《前漢·藝文志》太史試，學童能諷書九千字以上，乃得爲史。《晉書·阮瞻傳》諷誦遺言，不若親承音旨。又《廣雅》敎也。《玉篇》譬喩也。《集韻》諫刺也。《增韻》託音曰諷。《史記·滑稽傳》優孟常以談笑諷諫。《家語》忠臣之諫君有五義焉，吾從其諷諫乎。《白虎通》諷者，智也。患禍之萌流，睹其事未彰而諷告，此智性也。又與風通。《詩·國風·關雎序》風，風也。《註》上如字，下卽諷字。崔靈恩云：用風感物，則謂之諷。又《小雅》或出入風議。《箋》風猶放也。卽諷議。《前漢·嚴助傳》令助諭意，風指於南越。《師古註》以天子之意指諷告也。又《廣韻》方馮切，音風。亦誦也。一曰告也。

𧩵：《字彙》同辯。

諸：〔古文〕𢒕《唐韻》《廣韻》章魚切《集韻》《類篇》《韻會》《正韻》專於切，𠀤渚平聲。《說文》辯也。《徐曰》別異之辭。《爾雅·釋訓》諸諸，便便，辯也。《註》皆言辭辯給也。又《玉篇》非一也。皆言也。《正韻》凡衆也。《書·舜典》歷試諸艱。《詩·邶風》孌彼諸姬。《史記·賈誼傳》紛亂諸事。又《廣雅》之也，於也。《穀梁傳·莊二十四年》迎者行見諸，舍見諸。《註》諸，之也。《禮·射義》射求正諸己。《註》諸，猶於也。又《韻會》語助辭。《詩·邶風》日居月諸。《疏》居，諸，語助也。《公羊傳·桓六年》其諸以病桓與。《註》其諸，辭也。又《韻會》有諸，疑辭。《孟子》文王之囿方七十里，有諸。又于諸，寘也。《公羊傳·哀六年》𨻰乞使人迎陽生，于諸其家。《註》齊人語也。又諸侯，國君也。《易·比卦》先王以建萬國，親諸侯。又官名。《周禮·夏官》諸子。《註》主公卿大夫士之子者。或曰庶子。又神名。《淮南子·地形訓》諸稽攝提條風之所生也。又諸比，凉風之所生也。《註》皆天神名。又因諸，齊獄名。《公羊傳·昭二十一年》宋南里者何若。曰：因諸者然。《註》因諸者，齊故𠛬人之地。又諸于，衣名。《前漢·元后傳》政君獨衣絳緣諸于。《師古註》諸于，大掖衣，卽袿衣之類也。又偏諸，衣緣也。《賈誼傳》爲之繡衣絲履偏諸緣。《師古註》若今織成，以爲要襻及褾領者。又《韻會》方諸，鑑名。以取明水於月。又《釋名》諸，儲也。藏以爲儲，待給冬月用之也。《禮·內則》桃諸、梅諸。《疏》王肅云：諸，菹也。謂桃菹、梅菹，卽今之藏桃、藏梅也。又《周禮·天官·六飮疏》紀莒之閒名諸爲濫。又草木名。《爾雅·釋木》諸慮，山櫐。《註》今江東呼櫐爲藤，似葛而麤大。《嵆含·南方草木狀》諸蔗一曰甘蔗，交阯所生者。又獸名。《山海經》單張山有獸，狀如豹，長尾，人首牛耳一目，名曰諸犍。又敖岸山有獸，狀如白鹿，四角，名曰夫諸。又蟲名。《爾雅·釋魚》蟾諸。《註》似蝦蟆，居陸地，淮南謂之去蚥。一作詹諸，互詳詹字註。又山水名。《山海經》諸餘之山，諸餘之水出焉。又邑名。《春秋·莊二十九年》城諸及防。《註》諸、防，皆魯邑。《前漢·地理志》琅琊郡有諸縣。《註》春秋城諸及鄆者。又澤名。《爾雅·釋地》宋有孟諸。《疏》一曰望諸。一曰孟豬。互詳豕部豬字註。又姓。《說苑》越大夫諸發。《唐書》兵部侍郞諸道。又複姓。《漢書》有諸葛豐。《三國志》有諸葛亮。又《廣韻》正奢切《集韻》之奢切，𠀤音遮。亦姓也。《風俗通》漢有洛陽令諸於。《何氏姓苑》吳人。又《南唐書·妖賊傳》諸祐，蘄州獨木人。《註》諸音查。《正字通》六麻有諸姓，音查。按本作𧨿，譌作諸。𧨿，本詐上聲，音查，非。餘詳𧨿字註。又《字彙》常如切，音稌。詹諸，蝦蟆也。《六書正譌》別作蟾蜍，非。考證：〔《賈誼·治安策》繡衣絲履偏諸緣。〕謹照原書治安策改傳字。繡字上照原文增爲之二字。〔《爾雅·釋魚》蟾諸。《註》似蝦蟆，居陸地，淮南謂之去蚊。〕謹照原文去蚊改去蚥。

𧩶：《廣韻》枯架切《集韻》丘駕切，𠀤音髂。《類篇》𧩶詬，巧言也。

𧩷：《類篇》同䛄。

諹：《廣韻》與章切《集韻》余章切，𠀤音陽。譽也，讙也。又人名。希諹、與諹，見《宋史·宗室表》。又《廣韻》餘亮切《集韻》弋亮切，𠀤陽去聲。亦讙也。又謹也。

諺：〔古文〕𠷗《唐韻》魚變切《集韻》魚戰切《韻會》疑戰切，𠀤音彥。《說文》傳言也。《廣韻》俗言也。《書·無逸》乃逸乃諺。《傳》俚語曰諺。《左傳·昭元年》諺所謂老將知而耄及之。又與唁、喭𠀤同。《文心雕龍》諺者，直語也。喪言亦不及文，故弔亦稱諺。《新論·正賞篇》子游裼裘而諺，曾參指揮而哂。《正字通》按諺通作喭。弔唁，經皆從唁，不必借諺。喭，《新論》作諺，偶譌誤耳。又《集韻》魚旰切《正韻》魚幹切，𠀤音岸。《類篇》䛀諺，自矜也。《增韻》畔喭，剛猛也。《韻會》叛諺，不恭也。或作喭。引《論語註》子路失於畔喭。正義曰：舊註作𠯘喭。失言也。言子路性行剛彊，常𠯘喭失於禮容也。考證：〔《左傳·昭元年》諺所謂老將至而耄及之。〕謹照原文將至改將知。

𧩸：《集韻》《類篇》𠀤烏含切，音庵。與諳同。悉也。一曰諷也。又人名。必𧩸、崇𧩸，見《宋史·宗室表》。

諻：《廣韻》虎橫切《集韻》《韻會》呼橫切，𠀤音謍。語聲也。一曰大聲。又與喤通。《左思·吳都賦》喧嘩喤呷。《註》喤與諻通。又《集韻》《類篇》𠀤胡盲切，音橫。《揚子·方言》譟諻，音也。《㴑原》俗訇字。《正字通》本作諻。

諼：《唐韻》况袁切《集韻》《韻會》許元切，𠀤音暄。《說文》詐也。《廣韻》欺也。《公羊傳·文三年》此伐楚也，其言救江何，爲諼也。《前漢·息夫躬傳》虛造詐諼之策。又《爾雅·釋訓》忘也。《詩·衞風》終不可諼兮。《大學》引《詩》作諠。又草名。《詩·衞風》焉得諼草，言樹之背。《傳》諼草，合歡，食之令人忘憂者。《釋文》諼，本又作萱。《說文》作藼。或作蕿。亦作諠。《謝惠連·西陵遇風詩》無萱將如何。《註》諠草，忘憂也。萱、喧通。又《廣韻》况晚切《集韻》《韻會》火遠切《正韻》况遠切，𠀤暄上聲。義同。

𧩹：《集韻》商支切，音施。多言也。或省作訑。又人名。與𧩹、崇𧩹，見《宋史·宗室表》。又《集韻》演爾切《韻會》《正韻》養里切，𠀤音以。自得之語。《集韻》或作𧦩。

諽：《唐韻》古覈切《集韻》各核切，𠀤音隔。《說文》飾也。一曰更也。又《類篇》謹也。又人名。與諽、希諽，見《宋史·宗室表》。又《玉篇》科核切《廣韻》稭革切《集韻》克革切，𠀤鏗入聲。又《集韻》《類篇》𠀤訖力切，音殛。義𠀤同。《集韻》或作愅。《正字通》本从𠦶作〈言𠦶〉。

諾：〔古文〕喏《唐韻》《正韻》奴各切《集韻》《韻會》匿各切，𠀤囊入聲。《說文》譍也。《玉篇》答也。《正韻》應聲。《詩·魯頌》莫敢不諾。《箋》應辭也。《禮·玉藻》父命呼唯而不諾。《註》唯速而恭，諾緩而慢。又《投壷》大師曰諾。《疏》承領之辭也。《吳志·顧雍傳》顧悌每得父書，拜跪讀之，每句應諾。又《韻會》以言許人曰諾。《左傳·襄十八年》獻子許諾。《論語》子路無宿諾。《史記·季布傳》楚諺：得黃金百斤，不如得季布一諾。《老子·道德經》輕諾必寡信。《荀子·王霸篇》𠛬賞己諾，信乎天下矣。《註》諾許也。己不許也。又自輺語。《公羊傳·僖元年》慶父曰：此奚斯之聲也，諾己。《註》諾已，皆自輺語。又《南史·江夏王鋒傳》鋒五歲，齊高帝使學鳳尾諾，一學卽工。《潘遠·紀聞談》諸侯箋奏皆批曰諾，諾字有尾若風也。又《字彙補》諾臯，神名。《酉陽雜俎》有《諾臯記》。又水名。《前漢·匈奴傳》韓昌、張猛與單于及大臣，俱登匈奴諾水東山。《師古註》今突厥地，諾眞水也。又州名。《唐書·地理志》諾州，屬靜邊郡，貞觀五年置。又姓，見《姓苑》。

𧩺：《正字通》俗𧨛字。《字彙》作俗懇字，非。

諿：《廣韻》《集韻》《正韻》𠀤七入切，音緝。和也，辯也。又人名。唐諿，見《唐書·宰相表》。又《字彙》私呂切，音醑。謀也。《揚子·太𤣥經》戾次七：女不女，其心予，覆夫諿。《註》謀也。《釋文》才智之稱也。《㴑原》本作咠。考證：〔《揚子·太𤣥經》次七：女不女，其心予覆夫諿。〕謹按此戾首之次七也，戾字不可省，今照原文次七上增戾字。

䛽：《廣韻》《集韻》《類篇》𠀤側洽切，音眨。䛽䜞，多言也。又《集韻》《類篇》𠀤測洽切，音插。儳言也。又《集韻》《類篇》𠀤實洽切，音萐。䛽𧬬，言不定也。《字彙補》譌作𧪗，非。

謀：〔古文〕𧦥𠰔《唐韻》莫浮切《集韻》《韻會》迷浮切，𠀤音牟。《說文》慮難曰謀。《爾雅·釋言》心也。《註》謀慮以心。《廣雅》議也。《玉篇》計也。《字彙》咨難慮患曰謀。《易·訟卦》君子以作事謀始。《疏》凡欲興作其事，必先謀慮其始。《書·洪範》聰作謀。《傳》度也。《詩·小雅》周爰咨謀。《傳》咨事之難易爲謀。《左傳·宣十四年》貪必謀人。《疏》計謀也。又《襄四年》咨難爲謀。《註》問患難也。《前漢·藝文志》權謀者，以正守國，以奇用兵。《晉書·𠛬法志》二人對議謂之謀。又謀面。《書·立政》謀面用丕訓德。《傳》謀面者，謀人之面貌也。又謀主。《左傳·昭九年》民人之有謀主也。《註》民人謀主，宗族之師長。又菜名。《本草綱目》蒔蘿，一名慈謀勒。李時珍曰：番言也。又樂名。《周禮·春官·大司樂疏》《孝經緯》云：神農之樂曰《下謀》。又官名。《金史·百官志》諸謀克，从五品，掌撫輯軍戸，訓練武藝。又姓。《風俗通》周卿士蔡公謀父之後，以字爲氏。又通作規。詳規字註。又叶謨悲切，音眉。《詩·衞風》氓之蚩蚩，抱布貿絲。匪來貿絲，來卽我謀。又叶莫徒切，音模。《詩·小雅》民雖靡膴，或哲或謀。《註》膴音呼。又叶况于切，音吁。《焦氏·易林》𢤥公淺愚，不受深謀。又叶滿補切，音母。《詩·小雅》彼譖人者，誰適與謀。取彼譖人，投畀豺虎。又叶莫故切，音暮。《傅鶉觚·馬皇后贊》作后作母，帝諮厥謀。國賴內訓，家應顯祚。考證：〔《左傳·宣十三年》貪必謀人。〕謹照原文十三年改十四年。

謁：《唐韻》《集韻》《韻會》《正韻》𠀤於歇切，堰入聲。《說文》白也。《爾雅·釋詁》告也，請也。《左傳·隱十一年》唯我鄭國之有請謁焉。《註》謁，告也。《禮·曲禮》問士之子，長曰能典謁矣，幼曰未能典謁也。《註》謁，請也。典謁者，主賔客告請之事。又《增韻》訪也，請見也。《後漢·卓茂傳》茂詣河陽，謁見光武。又《釋名》謁，詣也，詣告也。書其姓名於上，以告所至詣者也。《正字通》刺名也。古之門狀，今之拜帖。《史記·高祖紀》高祖乃紿爲謁曰：賀錢萬。實不持一錢。《註》謁，謂以札書姓名，若今之通刺。又謁舍，今之客舍也。《前漢·食貨志》里區謁舍。又官名。《前漢·百官公卿表》謁者，掌賔讚受事。《應劭註》謁，請也，白也，僕主也。《三輔黃圖》內謁者，署在未央宮，屬少府。又星名。《宋史·天文志》謁者一星在左執法東北，主賔客，辨疑惑。又山名。《山海經》謁戾之山多松柏，有金玉，沁水出焉。《註》山今在上黨郡涅縣。又姓。《後漢·方術傳》汝南太守謁煥。又《集韻》《類篇》𠀤乙列切，音䋵。亦白也。李舟說。又《正韻》於蓋切，音愛。與䨠同。隂晦也。引韓愈秋雨聯句：牖變景明謁。一本作藹，義同。又《揚雄·百官箴》殷以𠛬顚，秦以酷敗。獄臣司理，敢告執謁。謁叶敗。又《史記·孔子世家》去魯歌云：彼婦之謁，可以死敗。按此歌六句三韻，謁本音愛，與敗叶。《字彙》謁攺音意，敗叶音佩，誤。《正字通》俗作謁，非。

𧩻：《類篇》同諏。《揚子·太𤣥經》事次二：事在樞，有咨不𧩻，喪其哲符。《註》𧩻，奏也。又人名。希𧩻、與𧩻，見《宋史·宗室表》。考證：〔《揚子·太𤣥經》次二：事在樞，有咨不𧩻，喪其哲符。〕謹按此事首之次二也，事字不可省，今照原文次二上增事字。

謂：《唐韻》《集韻》《韻會》𠀤于貴切，音胃。《說文》報也。《徐曰》謂之是報之也。《廣雅》說也。《廣韻》告也，言也。《增韻》與之言也。《易·乾卦》何謂也。《疏》假設問辭，故言何謂。《詩·召南》求我庶士，迨其謂之。《傳》但相告語而約可定矣。《左傳·昭八年》子盍謂之。又《韻會》事有可稱曰有謂，失於事宜不可名言曰無謂。《莊子·齊物論》今我則有謂矣，而未知吾所謂之，其果有謂乎，其果無謂乎。《前漢·景帝紀》姦法與盜，盜甚無謂也。又《正韻》非與之言而稱其人亦曰謂，《論語》子謂子賤，子謂子產，是也。指事而言亦曰謂。《詩·召南》謂行多露，《小雅》謂天蓋高之類，是也。稱其言，亦曰謂。《論語》此之謂也，其斯之謂與，是也。又《正字通》援古釋義而言亦曰謂。《易·臨卦》大君之宜，行中之謂也。《禮·樂記》明聖者述作之謂也。又《爾雅·釋詁》勤也。《詩·小雅》心乎愛矣，遐不謂矣。《箋》謂，勤也。勤思君子也。又《廣雅》使也。《玉篇》信也，道也。又姓。《萬姓統譜》宋有謂準，太平興國登科。《說文》本作𧬴。考證：〔禮樂記，聖明者述作之謂也。〕謹照原文聖明改明聖。

𧩼：《玉篇》丑利切《集韻》丑二切，𠀤音杘。笑也。或作咥。又《集韻》展豸切，音㨖。言也。

𧩽：《字彙》俗諄字。

𧩾：《集韻》監古作𧩾。註詳皿部九畫。

𧩿：《說文》譔本字。

𧪀：《六書故》古文譸字。註詳十四畫。

𧪁：《類篇》同詑。

𧪂：《玉篇》與詢同。又人名。與𧪂，見《宋史·宗室表》。

𧪃：《篇海》芳妄切，音放。《字彙補》問也。又詢也。

𧪄：《字彙補》同記。又人名。與𧪄、必𧪄，見《宋史·宗室表》。

𧪅：《字彙補》乃故切，音怒。惡言也。○按音義與詉同。分詉、𧪅爲二，非。

𧪆：《字彙補》同訶。

𧪇：《字彙補》在細切，音嚌。多也。

謄：《唐韻》《集韻》《韻會》《正韻》𠀤徒登切，音騰。《說文》迻書也。《徐曰》謂移寫之也。《玉篇》傳也。《正韻》移書傳鈔也。《元史·選舉志》謄錄試卷，每行移文字，皆用朱書。又人名。崇謄，見《宋史·宗室表》。本从舟。俗从月，誤。

謅：《集韻》《韻會》𠀤楚絞切，音炒。弄言。一曰聲也。又《字彙》相擾也。又《馬融·廣成頌》輕謅趬悍，廋疏㟺領。《註》謅，輕捷也。《集韻》或作訬。又《廣韻》楚鳩切《集韻》初尤切，𠀤音搊。《類篇》謅䜉，隂私小言也。又《集韻》甾尤切，音鄒。小言私授謂之謅。《字彙補》譌作䛝、𧧠，非。

𧪘：《玉篇》同𧪰。《集韻》通作嗟。又《廣韻》楚解切《集韻》楚懈切，𠀤釵去聲。《類篇》異言也。又《五音集韻》麄臥切，蹉去聲。《類篇》失也。

謆：《集韻》《類篇》𠀤式戰切，音扇。以言惑人也。

𧪙：《玉篇》俄寒切《集韻》俄干切，𠀤音豻。山形出貌。又山高貌。又《玉篇》人名。又《集韻》姓也。《玉篇》《集韻》本作𡽜

𧪚：《集韻》魚開切，音獃。謹也。又人名。與𧪚、汝𧪚，見《宋史·宗室表》。

𧪛：《正字通》俗䛩字。

𧪜：《說文》同訴。《管子·版法解》法不盡理則疎遠，微賤者無所告𧪜。又人名。希𧪜，見《宋史·宗室表》。《字彙補》譌作𧩝，非。

𧪝：《集韻》《類篇》𠀤石證切，乗去聲。促言也。

𧪞：《廣韻》胡臘切《集韻》轄臘切，𠀤音盍。與嗑、呷𠀤同。《類篇》多言也。又《玉篇》靜也。又人名。崇𧪞、善𧪞，見《宋史·宗室表》。又《玉篇》古盍切《集韻》谷盍切，𠀤甘入聲。又《廣韻》辛律切，音卹。義𠀤同。

謇：《廣韻》《正韻》九輦切《集韻》《韻會》九件切，𠀤音蹇。與𧬯同。《廣雅》吃也。《註》口吃，難於言也。《玉篇》難也。《屈原·離騷》謇吾法夫前修兮，非世俗之所服。《註》謇，難也。又《廣韻》正言也。《韻會》直言貌。《後漢·魯丕傳》廣納謇謇，以開四聰。又《正韻》謇諤，忠也。《魏志·高堂隆傳》謇諤足以勵物。又姓。見《字彙》。又《韻會》通作蹇。《晉書·王豹傳》王臣謇謇。《易·蹇卦》本作蹇蹇。又《楚辭·九歌》蹇將憺兮壽宮。《王逸註》蹇，詞也。又《集韻》《韻會》𠀤紀偃切，犍上聲。引揚子《方言》：吃也。互詳後𧬯字註。

謈：《唐韻》蒲角切《集韻》弼角切，𠀤音雹。《說文》大呼自勉也。《廣韻》嗃謈，大呼也。《集韻》或作𧭤。又《集韻》北角切，音剝。《類篇》聲也。又《廣韻》《集韻》𠀤匹角切，音璞。亦大聲自勉也。又《集韻》《類篇》𠀤簿皓切，袍上聲。白冤也。又《集韻》《韻會》𠀤蒲褒切，音袍。《金壷字考》呼謈，痛冤聲。《前漢·東方朔傳》郭舍人榜不勝痛，呼謈。《註》服虔音暴。師古步高切。自冤痛之聲也。今人痛甚，則稱阿謈。《說文》本作𧬉。

謉：《廣韻》俱位切《集韻》基位切，𠀤音愧。與媿、愧𠀤同。慙恥也。又《集韻》《類篇》𠀤古委切，音詭。與詭同，責也。一曰詐也。又《集韻》《類篇》𠀤虎猥切，音悔。哼謉，謔言也。又《廣韻》都罪切，音䇏。謉諢，謔言。出《聲譜》。又《集韻》徒回切，音頹。謙也。《字彙補》亦書作𧫏。

謊：《正字通》俗詤字。

謋：《廣韻》虎伯切《集韻》《韻會》《正韻》霍虢切，𠀤音砉。《類篇》謋然，速也。《莊子·養生主》動力甚微，謋然已解。《玉篇》亦作諕。又《集韻》《類篇》𠀤迄逆切，音𧈅。《莊子》謋然，徐邈讀。又《字彙補》同德切，音特。《莊子》謋然，林希逸讀。

謌：《玉篇》同歌。《史記·孟嘗君傳》馮驩彈劒而謌。《前漢·五行志》發於謌謠。《荀子·議兵篇》近者謌謳而樂之。

𧪟：《集韻》同誻。又人名。《唐書·宗室表》修城郡公𧪟。

謍：《唐韻》余傾切《集韻》維傾切，𠀤音營。《說文》小聲也。引《詩》：謍謍靑蠅。今《小雅》本作營。又《玉篇》往來貌。又人名。與謍，見《宋史·宗室表》。又《廣韻》虎橫切《集韻》呼橫切，𠀤音䎕。又《正韻》于平切，音榮。義𠀤同。又《廣韻》《集韻》𠀤烏宏切，音泓。《類篇》謍𧭈，小聲。《馬融·長笛賦》錚鐄謍嗃。《註》字林曰：謍，小聲也。又《集韻》呼宏切，音轟。大聲也。《班固·西都賦》櫂女謳，鼓吹震。聲激越，謍厲天。《集韻》或作巆。又於莖切，音罌。怒也。與𧮆同。

謎：《唐韻》莫計切《集韻》《正韻》彌計切，𠀤迷去聲。《說文》隱語也。《演繁露》古無謎字。若其意制，卽伍舉、東方朔謂之隱者是也。至《鮑照集》則有井謎矣。《文心雕龍》自魏代以來，頗非俳優，而君子隱化爲謎語。謎也者，迴互其辭，使昏迷也。又《集韻》緜批切，音迷。《類篇》言惑也。或作詸。

謏：《集韻》《韻會》《正韻》𠀤先了切，音篠。與𧩮同。《禮·學記》足以謏聞。又《廣韻》誘爲善也。又《正字通》稗官小史曰謏說。又人名。《晉書·儒林傳》韋謏，京兆人。又《玉篇》蘇口切《集韻》蘇后切，𠀤音叟。義同。又《廣韻》蘇奏切《韻會》《正韻》先奏切，𠀤叟去聲。諵謏，怒言也。又《廣韻》《集韻》𠀤所六切，音縮。《禮·學記》足以謏聞。徐邈讀。

𧪠：《廣韻》奏悉切《集韻》昨悉切，𠀤音疾。《廣雅》苦也。《類篇》毒也。《玉篇》作愱。又《廣韻》語急也。《正字通》與疾通。

謐：《唐韻》彌必切《集韻》《韻會》《正韻》覓輺切，𠀤音蜜。《說文》靜語也。一曰無聲也。《爾雅·釋詁》靜也。《廣韻》愼也，安也。《班固·漢武帝內傳》內外寂謐。《魏志·東夷傳》海表謐然。《宋書·樂志》謝莊《明堂歌》云：地紐謐，乾樞回。

𧪡：《廣韻》處脂切《集韻》稱脂切，𠀤音鴟。訶怒也。又《集韻》市之切，音時。《廣雅》怒也。又《集韻》渠伊切，音耆。義同。

謑：《唐韻》胡禮切《集韻》《韻會》《正韻》戸禮切，𠀤奚上聲。《說文》恥也。《玉篇》謑詬，恥辱也。《集韻》小人怒也。《荀子·非十二子篇》無廉恥而忍謑訽，謂詈辱也。又人名。《宋史·宗室表》武翼郞不謑。又《集韻》《韻會》《正韻》𠀤弦雞切，音奚。《類篇》謑髁，不正貌。《莊子·天下篇》謑髁無任，而笑天下之尚賢也。又《廣韻》呼訝切《集韻》《韻會》虛訝切，𠀤音罅。怒言也。又《集韻》下解切，音邂。怒聲也。或作𠿇。《說文》或作䜁。《類篇》書作𧫟。《字彙補》譌作𧨞，非。考證：〔《荀子·非十二子篇》無廉恥而任謑訽，謂詈辱也。〕謹照原文任改忍。

謒：《集韻》《類篇》𠀤千羊切，音瑲。語輕也。

𧪢：《五音集韻》許旣切，音欷。《字彙》語氣也。

𧪣：《集韻》《類篇》𠀤諸仍切，音蒸。𧪣仍，語煩。

謓：《唐韻》昌眞切《集韻》稱人切，𠀤音瞋。《說文》恚也。《廣雅》怒也。《廣韻》與嗔、瞋同。《集韻》或作㥲。又《集韻》《類篇》𠀤之刃切，音震。笑也。《說文》賈侍中說。

謔：《唐韻》虛約切《集韻》《韻會》《正韻》迄却切，𠀤餉入聲。《說文》戲也。《爾雅·釋詁郭註》謂調戲也。《詩·邶風》謔浪笑敖。又《衞風》善戲謔兮，不爲虐兮。《後漢·隂皇后紀》不喜笑謔。又《爾雅·釋訓》謔謔、嗃嗃，崇讒慝也。《疏》皆盛烈貌。《玉篇》喜樂也。《詩·大雅》天之方虐，無然謔謔。《傳》謔謔然喜樂。又驛名。《柳宗元·詩註》善謔驛，在襄州之南，卽淳于髠放鴿之所。《說文》本作𧫪。

𧪤：《集韻》同𧬯。又人名。希𧪤，見《宋史·宗室表》。

謕：《唐韻》《集韻》《韻會》𠀤與啼同。《揚子·方言》詀謕。詳詀字註。《前漢·嚴助傳》孤子謕號。《師古註》謕古啼字。又與諦同。詳諦字註。又《廣韻》土雞切《集韻》天黎切，𠀤音梯。語相誘也。又《玉篇》《廣韻》息移切《集韻》相支切，𠀤音斯。數諫也，諒也。

𧪥：《正字通》謕字之譌。本作啼。

𧪦：《玉篇》他盍切《廣韻》吐盍切《集韻》託盍切，𠀤音榻。《類篇》𧪦𧪞，多言也。或作𧮑。

𧪧：《集韻》《類篇》𠀤丁𠋫切，音𩰚。《埤蒼》𧪧譳，不能言也。或作𡟳。亦作䛠㛒。

謖：《唐韻》《集韻》《韻會》𠀤所六切，音縮。《爾雅·釋言》起也。《禮·祭統》尸謖君與卿四人餕。《列子·黃帝篇》若夫沒人，則未嘗見舟而謖操之者也。又謖然，翕斂貌。《後漢·蔡邕傳》公子謖然斂袂而興。又《字彙補》謖謖，峻挺貌。《世說新語》世目李元禮，謖謖如勁松下風。

謗：《唐韻》《集韻》《韻會》《正韻》𠀤補浪切，牓去聲。《說文》毀也。《廣雅》惡也。《玉篇》誹也，對也。人道其惡也。《增韻》訕也。《左傳·莊二十二年》羈旅之臣，敢辱高位，以速官謗。《史記·孝文紀》朝有進善之旌，誹謗之木。《戰國策》樂羊反而語功，文侯示之謗書一篋。又《集韻》《韻會》𠀤逋旁切，牓平聲。義同。《正字通》本作𧩂。字彙从俗作謗，非。

𧪨：《廣韻》《集韻》𠀤莫駕切，音罵。多言也。

謘：《廣韻》直尼切《集韻》𨻰尼切，𠀤音墀。《說文》語諄謘也。《荀子·樂論篇》衆積謘謘乎。又人名。希謘，見《宋史·宗室表》。又《唐韻》直离切《正韻》𨻰知切，𠀤音馳。又《廣韻》《集韻》《韻會》𠀤直利切，墀去聲。又《正韻》直意切，持去聲。義𠀤同。又《集韻》徒回切，音頹。啍謘，語不正也。考證：〔《說文》語諄諄也。〕謹照原文改語諄謘也。

𧪩：《集韻》息古作𧪩。註詳心部六畫。

謙：〔古文〕𥡝《唐韻》《集韻》《韻會》《正韻》𠀤苦兼切，歉平聲。《說文》敬也。《玉篇》讓也。《增韻》致恭也。不自滿也。又卦名。《易·謙卦》謙亨，君子有終。《釋文》𤰞退爲義，屈己下物也。《朱子·本義》有而不居之義。《史記·樂書》君子以謙退爲禮。又姓。見《字彙》。又《集韻》或作嗛。《前漢·藝文志》易之嗛嗛。《師古註》與謙同。又《司馬相如·封禪書》陛下嗛讓而弗發也。《史記》作謙讓。又《正韻》胡兼切。與嫌同。《荀子·仲尼篇》信而不處謙。《註》言得信於上，不處嫌疑，使人疑其作威福也。又《集韻》《正韻》𠀤苦簟切，歉上聲。安靜貌。《禮·大學》此之謂自謙。《註》謙讀爲慊。慊之言厭也。《朱傳》謙，快也，足也。《韻會》謙與慊通。又《字彙》苦劫切，音怯。大學義同。朱子讀。《六書統》一作𧫨。

𧪪：《集韻》𠹃、詇𠀤同。

謚：《唐韻》《集韻》𠀤伊昔切，音益。《說文》笑貌。又《集韻》馨激切，音鬩。笑聲。或作赥。《正字通》俗用爲誄行之諡，非。

講：《唐韻》《集韻》《韻會》《正韻》𠀤古項切，音港。《說文》和解也。《徐曰》古人言講解猶和解也。《戰國策》今君禁之，而秦未與魏講也。又《廣雅》論也。《廣韻》告也。《禮·禮運》講信修睦。《疏》談說也。《又》講於仁。《疏》猶明也。又《玉篇》習也。《增韻》究也。《易·兌卦》君子以朋友講習。《左傳·隱五年》故春蒐，夏苗，秋獮，冬狩，皆於農𨻶以講事也。《周禮·夏官·校人》冬獻馬講馭夫。《註》講猶𥳑習。又《廣韻》謀也。《左傳·襄五年》詩曰：講事不令，集人來定。《杜註》逸詩也。言謀事不善，當聚致賢人以定之。又官名。《唐書·百官志》國子監有直講四人，以經術講授。又《舊唐書·職官志》集賢殿書院有侍講學士。又山名。《山海經》泰室之山北三十里曰講山。又與顜通。《前漢·曹參傳》蕭何爲法，講若畫一。《史記》作顜。又《字彙補》居𠋫切，音媾。和也。《史記·甘茂傳》樗里子與魏講罷兵。《註》講，讀曰媾。《說文》本作𧪸。

謜：《唐韻》魚怨切《集韻》《韻會》《正韻》虞怨切，𠀤元去聲。《說文》徐語也。引《孟子》故謜謜而來。今本作源。又《玉篇》魚園切《廣韻》《集韻》《韻會》愚袁切，𠀤音元。義同。又《廣雅》度也。又人名。《唐書》邕王李謜。又《遼史·世祖紀》高麗王世于王謜來朝。又《廣韻》此緣切《集韻》逡緣切，𠀤音銓。言語和悅也。

謝：《唐韻》辭夜切《集韻》《韻會》《正韻》詞夜切，𠀤音榭。《說文》辭去也。《廣雅》去也。《楚辭·九章》願歲幷謝與長友兮。《註》謝，去也。又《正韻》絕也。《史記·儒林傳》謝絕賔客。又《增韻》退也，衰也，彫落也。《南史·範縝傳》形存則神存，形謝則神減。《淮南子·兵略訓》若春秋有代謝。又《類篇》告也。《前漢·𨻰餘傳》厮養卒謝其舍。《晉灼註》以辭相告曰謝。又《韻會》拜賜曰謝。《前漢·張安世傳》安世嘗有引薦，其人來謝。安世以爲舉賢達能，豈有私謝邪。又《正字通》自以爲過曰謝。《禮·檀弓》從而謝焉。《史記·項羽紀》旦日不可不蚤自來謝項王。又《韻會》聽也。《正韻》致仕曰謝。《禮·曲禮》大夫七十而致事若不得謝，必賜之几杖。《註》謝，猶聽也。𨻰皓曰：君不許其致事也。如辭謝、代謝，皆却而退去之義。又鳥名。《張華·禽經》子規啼苦，則倒懸於樹，自呼曰謝豹。又菜名。《本草綱目》水苦蕒，一名謝婆菜。又島名。《唐書·地理志》登州東北海有大謝島。又蠻名。《舊唐書·南蠻傳》東謝蠻，其地在黔州之西。又國名。《詩·大雅》于邑于謝。《毛傳》謝，周之南國也。《朱傳》在今鄧州南陽縣。又縣名。《前漢·地理志》謝沐縣，屬蒼梧郡。又姓。《廣韻》出𨻰留、會稽二望。周宣王之舅姜申伯封于謝，以邑爲氏。《左傳·昭七年》謝息，爲孟孫守。又複姓。《風俗通》周宣王支子食采謝丘，因以爲氏。《前漢·古今人表》謝丘章，魯人。又通作榭。《左傳·襄三十一年》宮室𤰞庳，無觀臺榭。《註》本亦作謝。《荀子·王霸篇》臺榭甚高。《註》與謝同。又或作繹。亦作射。《爾雅·釋魚》龜仰者謝。《疏》謂行時頭仰。《周禮》地龜曰繹屬是也。《周禮·春官·龜人鄭註》仰者繹。《禮·玉藻·鄭註》靈射之屬。《釋文》射音亦。《周禮》作繹。《爾雅》作謝。又叶祥豫切，徐去聲。《左思·魏都賦》有靦瞢容，神惢形茹。弛氣離坐，㥏墨而謝。又叶徂賀切，音坐。《韓愈·送窮文》𠂹頭喪氣，上手稱謝。燒車與船，延之上坐。《說文》本作𧬄。考證：〔《禮·曲禮》大夫七十而致仕，若不得謝，必賜之几杖。《疏》謝，猶聽也。〕謹照原文致仕改致事。疏改註。

謞：《廣韻》許角切《集韻》《韻會》黑角切，𠀤音翯。《爾雅·釋訓》謞謞，崇讒慝也。《註》樂禍助虐，增譖惡也。《疏》《詩·大雅》多將熇熇。鄭箋：多行熇熇，慘毒之惡。謞、熇音義同。又人名。汝謞，見《宋史·宗室表》。又《廣韻》呵各切《集韻》《韻會》《正韻》黑各切，𠀤音郝。義同。又《集韻》《類篇》𠀤許敎切，音孝。與嗃同。大噑也。《管子·侈靡篇》𩿊然若謞之靜。《註》雖有謞躁之人，亦皆恬靜。《春秋·繁露》古之聖人，謞而效天地謂之號，鳴而命施謂之名。又《集韻》《正韻》𠀤虛交切，孝平聲。與詨同。叫呼也。又《莊子·齊物論》激者，謞者。《註》謞，去而聲疾也。

䛾：《玉篇》先護切《廣韻》桑故切《集韻》蘇故切，𠀤音素。諳也。又人名。希䛾、與䛾，見《宋史·宗室表》。

𧪫：《集韻》《類篇》𠀤篇夷切，音紕。叱聲也。或作𠹇。

謟：《廣韻》土刀切《集韻》《韻會》《正韻》他刀切，𠀤音叨。《爾雅·釋詁》疑也。《左傳·昭二十六年》天道不謟，不貳其命。《釋文》謟，本又作慆。又《二十七年》天命不慆久矣。《註》慆，疑也。又《集韻》叨号切，叨去聲。義同。毛氏曰：从言从舀，與諂諛字不同。考證：〔《左傳·昭二十六年》天道不謟，不貳其命。《註》謟，本又作慆。〕謹照原文註字改釋文。〔《哀十七年》天命不慆久矣。〕謹按此昭二十七年傳非哀十七年傳，今照原文哀字改二字。

謠：《唐韻》《集韻》《韻會》《正韻》𠀤餘招切，音遙。與䚻同。謠歌也。《爾雅·釋樂》徒歌謂之謠。《詩·魏風》我歌且謠。《傳》曲合樂曰歌，徒歌曰謠。孫炎曰：聲消搖也。韓詩曰：有章曲曰歌，無章曲曰謠。戴侗曰：歌必有度曲節，謠則但搖曳永誦之，兒童皆能爲，故有童謠也。《前漢·藝文志》孝武立樂府而采歌謠。《南齊書·五行志》歌謠，口事也。口氣逆則惡言，或有怪謠焉。又毀也。詳諑字註。又《集韻》或作猶。《禮·檀弓》陶斯咏，咏斯猶。又《韻會》通作繇。《前漢·李尋傳》人民繇俗。《師古註》謂若童謠，及輿人之誦。又叶夷周切，音由。《前漢·班固敘傳》嬀巢姜於孺筮兮，旦算祀於挈龜。宣曹興敗於下夢兮，魯衞名諡於銘謠。龜音丘。

𧪬：《唐韻》余招切《正韻》餘招切，𠀤音遙。《說文》隨從也。从系䚻聲。《徐鉉曰》今俗从䍃。又《字彙》遠屬役也。通作徭。詳繇字註。又《正韻》余周切。與由同。俗作繇，非。○按《說文》本載系部，當入十一畫。字彙、正字通俱譌，从糸，附十畫內，非是。

𧪭：《集韻》《類篇》𠀤力救切，音溜。與𥛅同。祝𥛅也。

䛿：《玉篇》公核切，音隔。《廣雅》慧也。又《正字通》語不相入也。故从鬲。又人名。希䛿、師䛿，見《宋史·宗室表》。

𧪮：《說文》同謣。《集韻》或作譃。又人名。汝𧪮，見《宋史·宗室表》。又《廣韻》《集韻》𠀤呼瓜切，音花。《博雅》譍也。《揚子·方言》𧪮，𠮱然也。《註》皆應聲也。

𧪯：《集韻》《類篇》𠀤去演切，音遣。小息也。

𧪰：《唐韻》子邪切《集韻》咨邪切。𠀤嗟本字。《說文》咨也。一曰痛惜也。《玉篇》憂歎辭也。《說文》本作𧭨。或省作𧬑。《集韻》亦書作𧪘。俗省作𧨁。

𧪱：《集韻》與詢同，亦書作𧪱。又聳尹切，音筍。謀也。𧪱字原作詢下兮。又𧩛、𧪂，與詢同。

𧪲：《集韻》與𧧆同。

𧪳：《說文》諰本字。

𧪴：《說文》誑本字。

𧪵：《字彙補》居依切，音畿。言也。

𧪶：《字彙補》蒲沒切，音勃。言亂也。

𧪷：《說文》𧬊本字。

𧪸：《說文》講本字。

𧪹：《字彙補》何駕切，音夏。誑也。

𧪺：《說文》論本字。

謣：《唐韻》羽俱切《集韻》雲俱切，𠀤音于。《說文》妄言也。《揚子·法言》謣言敗俗，謣好敗則。俗本謣作𧭈。又人名。與謣、汝謣，見《宋史·宗室表》。又《集韻》《類篇》𠀤邕俱切，音紆。義同。又《集韻》《類篇》𠀤匈于切，音吁。謣與，舉重勸力歌也。《呂覽·淫辭篇》今舉大木者，前呼輿謣，後亦應之。《說文》或作𧪮。

謤：《集韻》《類篇》𠀤𤰞遙切，音猋。言有所止也。又《集韻》《類篇》𠀤紕招切，音漂。言輕也。《正字通》本作〈言𤐫〉。

𧫒：《類篇》同諕。

謥：《廣韻》《集韻》《韻會》《正韻》𠀤千弄切，聰去聲。謥詷。詳詷字註。又《集韻》蘇綜切，音宋。義同。俗作𧩪。《字彙補》譌作𧩟，非。

謦：《唐韻》去挺切《集韻》《韻會》《正韻》棄挺切，𠀤罄上聲。《說文》欬也。《玉篇》欬聲也。《莊子·徐無鬼》久矣夫，莫以眞人之言，謦欬吾君之側乎。《註》輕曰謦，重曰欬。又《北史·崔悛傳》謦欬，爲洪鐘響。又人名。善謦，見《宋史·宗室表》。又《集韻》《類篇》𠀤詰定切，音罄。謦欬，言笑也。

謧：《唐韻》呂支切《集韻》鄰知切，𠀤音離。《說文》謧詍，多言也。《玉篇》欺謾之言也。《集韻》弄言也。或作𧮛、㦒。又《玉篇》力泥切《廣韻》郞奚切《集韻》憐題切，𠀤音黎。又《集韻》《類篇》𠀤力交切，音顟。義𠀤同。○按《說文》本作？，九畫。俗作謧，字彙列十一畫，誤。

𧫓：《集韻》《韻會》籠五切《正韻》郞古切，𠀤音魯。𧫓𧬏，言不定也。又人名。希𧫓、與𧫓，見《宋史·宗室表》。又《玉篇》古文訊字。註詳三畫。

𧫔：《集韻》同𧧺。

䜃：《玉篇》丁回切《廣韻》都回切，𠀤音堆。謫也，落也。《廣韻》與搥同。又《集韻》倉回切，音崔。義同。又一作𧩆。詳𧩆字註。

𧫕：《集韻》《類篇》𠀤千結切，音切。正言也。《字彙》小語也。又人名。希𧫕、與𧫕，見《宋史·宗室表》。《集韻》或省作詧。亦作㗫。

𧫖：《類篇》與讄同。

䜄：《字彙》同謘。

謨：〔古文〕𠻚𢜯譕《唐韻》《正韻》莫胡切《集韻》《韻會》蒙晡切，𠀤音模。《說文》議謀也。《徐曰》慮一事畫一計爲謀，汎議將定其謀曰謨。《虞書》有《大禹謨》，《臯陶謨》。《傳》謨，謀也。大禹謀九功，臯陶謀九德。《詩·大雅》訏謨定命。《周禮·秋官·大行人》夏宗以𨻰天下之謨。又《爾雅·釋詁》僞也。《註》謀而不忠。又無也。《南唐書·黨與傳》越人謨信，未可速攻。《註》謨信，無信也。閩人語音。又《集韻》《韻會》𠀤莫故切，模去聲。《前漢·敘傳》漢之宗廟，叔孫是謨。革自孝元，諸儒變度。謨，音慕。又《集韻》《類篇》𠀤末各切，音莫。亦謨也。《前漢·班固·幽通賦》謨先聖之大繇。師古讀。又叶滿補切，音姥。見《蔡邕·胡廣銘》。《集韻》或作謩。

謩：《集韻》同謨。

𧫗：《玉篇》初嫁切《集韻》楚嫁切，𠀤音汊。異言也。或作訍。

謪：《正韻》尸羊切，音商。度也。《荀子·儒效篇》謪德而定位。《註》謪與商同。本或作譎。

謫：《唐韻》《集韻》《韻會》𠀤陟革切，音摘。與讁同。《廣雅》責也。《玉篇》咎也，罪也，過也，怒也。《類篇》罰也。《左傳·成十七年》國子謫我。《註》譴責也。《史記·申屠嘉傳》議以謫罰，侵削諸侯。《前漢·武帝紀》天漢元年，發謫戍，屯五原。《老子·道德經》善言無瑕謫。又變氣也。《左傳·昭三十一年》日始有謫。又《玉篇》治革切《集韻》士革切，𠀤音賾。《揚子·方言》怒也。《註》相責怒也。又《集韻》丁歷切，音的。亦罰也。又叶竹棘切，音陟。《柳宗元·懲咎賦》幸皇鑒之明宥兮，纍郡印而南適。惟罪大而寵厚兮，宜夫重仍乎禍謫。《說文》本作𧬍。

𧫘：《唐韻》渠慶切《集韻》渠映切，𠀤擎去聲。《說文》彊語也。一曰逐也。隷作競。

𧫙：《玉篇》《集韻》𠀤同競。詳立部競字註。又人名。《宋史·宗室表》承節郞不𧫙。

𧫚：《廣韻》特計切《集韻》大計切，𠀤音第。《廣雅》諟也。《玉篇》𧬇𧫚，審諦也。又人名。《唐書·宗室表》魯陽郡公𧫚。又《集韻》《韻會》𠀤丁計切，音帝。《博雅》諟也。本作諦。或作諟。又《集韻》當蓋切，音帶。《揚子·方言》瘱𧫚，審也。齊楚曰瘱，秦晉曰𧫚。

𧫛：《集韻》弋亮切，音漾。聲變也。

謬：《唐韻》《正韻》靡幼切《集韻》《韻會》眉救切，𠀤音繆。《說文》狂者之妄言也。《博雅》誤也，欺也。《玉篇》亂也，詐也。《廣韻》差也。《書·囧命》繩愆糾謬，格其非心。《史記·李斯傳》謬其說，絀其辭。《前漢·司馬遷傳》差以豪氂，謬以千里。《蜀志·向朗傳》手自挍書，刊定謬誤。又姓。《前漢·儒林傳》謬生，申公弟子。與繆同。又通作繆。《禮·大傳》一物紕繆。《註》紕繆猶錯也。本又作謬。《史記·司馬相如傳》臨邛令繆爲恭敬。又叶眉侯切，音謀。《韓愈·房使君鄭夫人𣩵表》道順德嚴顯且裕，宜壽而富今何謬。永貞冬至前四日，寓𣩵墳此非其丘。又叶彌笑切，音妙。《陸機·演連珠》動循定檢，天有可察，應無常節，身或難照。是以望景揆日，盈數可期，撫臆論心，有時而謬。《說文》本作𧬶。《集韻》或作嘐。

謭：《字彙》同譾。

䜅：《廣韻》以追切《集韻》夷隹切，𠀤音遺。《廣雅》就也。《類篇》責也。又《廣韻》《集韻》𠀤視隹切，音誰。又《集韻》倉回切，音崔。又川隹切，音推。又《廣韻》《集韻》𠀤千侯切，輳平聲。又《集韻》《類篇》𠀤此宰切，音采。義𠀤同。

謮：《集韻》《韻會》側革切《正韻》側格切，𠀤音責。怒也，讓也。《㴑原》與責同。又人名。汝謮，見《宋史·宗室表》。又《集韻》《類篇》𠀤士革切，音賾。大呼也。與嘖同。

謯：《唐韻》側加切《集韻》莊加切，𠀤音樝。《說文》謯，娽也。《長箋》義未詳。又《廣韻》子邪切《集韻》咨邪切，𠀤音嗟。義同。又《集韻》子余切，音苴。詠也。又《廣韻》《集韻》𠀤側下切，音鮓。謯訝，訶貌。《集韻》同𧨊。又《集韻》莊助切，阻去聲。同詛。《前漢·孝成許皇后傳》祝謯後宮有身者王美人及鳳等。《師古註》謯，古詛字。《集韻》作𥛜。

䜆：《唐韻》之涉切《集韻》質涉切，𠀤音慴。言疾也。《玉篇》與讘同。又《集韻》《類篇》𠀤莫臥切，磨去聲。以大對小之言。

𧫜：《集韻》《類篇》𠀤几利切，音冀。言無次也。又人名。與𧫜，見《宋史·宗室表》。

𧫝：《廣韻》沙瓦切《集韻》數瓦切，𠀤音傻。强事言語也。《正字通》與𠻦通。

𧫞：《廣韻》盧𠋫切《集韻》郞豆切，𠀤音陋。《類篇》𧫞詬，暴怒也。

謰：《唐韻》力延切《集韻》陵延切，𠀤音連。《說文》謰謱也。《揚子·方言》謰謱，拏也。南楚曰謰謱。《玉篇》㘓哰也。《字彙》繁絮也。《楚辭·九思》媒女詘兮謰謱。又人名。孟謰、與謰，見《宋史·宗室表》。又《集韻》《類篇》𠀤力展切，連上聲。謰謰，語亂也。

謱：《唐韻》洛侯切《集韻》郞侯切，𠀤音婁。《說文》謰謱也。又《集韻》謹也。或作嘍。又《廣韻》郞斗切《集韻》朗口切，𠀤婁上聲。謰謱，小兒語。餘見連字註。又《廣韻》力主切《集韻》隴主切，𠀤音縷。覼謱，委曲也。

謲：《唐韻》倉南切《集韻》倉含切，𠀤音參。《說文》相怒使也。又人名。孟謲，見《宋史·宗室表》。又《集韻》《類篇》𠀤蘇含切，音毿。謲譚，怒語也。又《廣韻》《集韻》𠀤七紺切，參上聲。義同。一曰伺也。又《集韻》《類篇》𠀤楚錦切，郴上聲。隂言譏之也。

𧫟：《類篇》同謑。本作䜁。

謳：《唐韻》《集韻》《韻會》《正韻》𠀤烏侯切，音歐。《廣雅》歌也。《玉篇》吟也。《正字通》謳爲歌之別調，歌爲謳之總名。《史記·張儀傳》秦將以美人聘楚，以宮中善歌謳者爲媵。《列子·湯問篇》薛譚學謳於秦靑。《說文》齊歌也。《前漢·高帝紀》漢王旣至南鄭，諸將及士卒皆歌謳思東歸。《師古註》謂齊聲而歌。或曰齊地之歌。又姓。《左傳·哀十三年》越大夫謳陽。又與嘔同。《荀子·富國篇》拊循之，唲嘔之。《註》唲嘔，嬰兒語聲。嘔與謳同。又《集韻》《類篇》𠀤匈于切，音吁。煦也。又於謳，欲化貌。《莊子·大宗師》需役聞之於謳。《註》歌以樂之也。於音烏。又《集韻》《類篇》𠀤邕俱切，音紆。《說文》義同。《陸機·吳趨行》楚妃且勿歎，齊娥且莫謳。四坐𠀤淸聽，聽我歌吳趨。謳叶趨。

䜇：《集韻》《類篇》𠀤古本切，音袞。語不明也。又《集韻》《類篇》𠀤古困切，袞去聲。與𧬪、謴𠀤同。䜇字从袞作。

謴：《廣韻》《集韻》𠀤古困切，袞去聲。翫人也。又順言謔弄貌。出《聲譜》，與𧬪同。或作䜇。

𧫠：《集韻》同諆。又人名。與𧫠、師𧫠，見《宋史·宗室表》。

謵：《集韻》席入切，音習。《說文》言謵讋也。又與習同。《莊子·庚桑楚》夫復謵不餽而忘人，忘人因以爲天人矣。《註》猶服習也。又《廣韻》叱涉切《集韻》尺涉切，𠀤襜入聲。謵讋，言不正也。又小語也。又《玉篇》丑涉切《集韻》勑涉切，𠀤音鍤。義同。

䜈：《廣韻》《韻會》《正韻》楚交切《集韻》初交切，𠀤音抄。代人說也。《玉篇》與剿同。又《集韻》《韻會》《正韻》𠀤楚敎切，抄去聲。義同。又《集韻》莊交切，音抓。與𦗔同。《正字通》本作𧭄。

𧫡：《集韻》陟栗切，音窒。譗𧫡，言無倫脊也。

䜉：《類篇》同誺。或作訵。又《廣韻》初栗切《集韻》測乙切，𠀤音𠞘。謅䜉。詳謅字註。

𧫢：《廣韻》巫放切，音望。相責也。《字彙》與𧭅同。

謶：《廣韻》之若切《集韻》職略切，𠀤音灼。《廣雅》謫也。《類篇》欺也。又《集韻》商署切，音恕。冀也，通作庶。又《集韻》之奢切，音遮。多言也。與嗻同。《字彙補》亦書作𧫽。

謷：《集韻》《韻會》《正韻》𠀤牛刀切，音敖。《說文》不肖人也。《徐曰》不肖人，其言煩苛也。《廣韻》不肖語也。《呂覽·懷寵篇》謷醜先王，排訾舊典。《楚辭·九思》令尹兮謷謷。《王逸註》不聽話言而妄語也。又《說文》哭不止，悲聲謷謷也。《前漢·食貨志》天下謷謷然陷𠛬者衆。《師古註》衆口愁聲也。《正字通》通作嗸。又《韻會》大貌。《莊子·德充符》謷乎大哉，獨成其天。又《正字通》謷有甚意，今楚黃人謂事之甚者曰謷。又《廣韻》五交切《集韻》《韻會》牛交切，𠀤齩平聲。義同。又《廣韻》五到切《集韻》《正韻》魚到切，𠀤敖去聲。《類篇》志遠也。《字彙》謔也。《正字通》倨也。《唐書·周墀傳》宿將暴謷不循令者，墀命鞭其背。《韻會》與傲通。《正韻》與慠通。又或作㥿。《詩·小雅》執我仇仇。《傳》仇仇，猶謷謷也。《釋文》謷，本又作㥿。《說文》本作謷。《廣雅》書作𧭁《正韻》亦作謸。謷字右上从攴作。考證：〔《詩·小雅》執我仇仇。《傳》仇仇，猶謷謷也。《箋》謷，本又作㥿。〕謹照原書箋改釋文。

謸：《正韻》同謷。又《韻會》通作傲。引《荀子·禮論篇》：歌謠謸笑。

𧫣：《集韻》速古作𧫣。註詳辵部六畫。又人名。《梁書·武帝紀》立昭明太子子𧫣爲武昌郡王。《正字通》與誎同。

䜊：《集韻》《類篇》𠀤臧曹切，音糟。䛌䜊，聲亂也。又《集韻》《類篇》𠀤在到切，曹去聲。喧也。與嘈同。

謹：《唐韻》居隱切《集韻》《韻會》几隱切，𠀤音卺。《說文》愼也。《玉篇》敬也。《廣韻》絜也。《增韻》毖也，專也，重也。《易·乾卦》庸行之謹。《書·盤庚》恪謹天命。《詩·大雅》以謹無良。《禮·月令》孟冬，命百官謹蓋藏。《史記·萬石君傳》丞相醇謹而已。《前漢·酈食其傳》舉大事不細謹。又嚴禁也。《荀子·王制篇》謹盜賊。又姓，見《姓苑》。又《字彙》渠斤切，音芹。與墐同。《禮·內則》炮取豚若將，塗之以謹塗。《註》謹當爲墐，聲之誤也。《說文》本作𧭩。

謺：《唐韻》之涉切《集韻》質涉切，𠀤音慴。《說文》讘也。《廣韻》拾人語也。又人名。與謺，見《宋史·宗室表》。又《集韻》質入切，音執。謺讘，多言也。又的協切，點入聲。義同。《說文》本作𧬓。

𧫤：《玉篇》𤰞密切《集韻》壁吉切，𠀤音必。敬也。又人名。與𧫤，見《宋史·宗室表》。又《玉篇》與䟆、蹕𠀤同。止行也。又《正字通》與畢同。言止也。

謻：《廣韻》弋支切《集韻》余支切，𠀤音移。與誃同。凡門堂臺榭別出者曰謻。周有謻臺。詳前誃字註。又《石林燕語》東華門直北有東向門，與內東門相值，謂之謻門，無榜。王伯厚曰：謻門，始標額於煕寧十年。《晉書載記·劉曜傳》謻門旦空。《註》謂別門也。又《唐書·韋弘機傳》列岸謻廊亘王城外。又《陸雲·與兄書》折其謻堂。又曹公有謻塘。《劉孝綽詩》反景照謻塘。又《埤蒼》冰室門名。《張衡·東京賦》謻門曲榭，邪阻城洫。《文選註》冰室門也。《廣韻》與𠗺同。又諸蠻州名。《唐書·地理志》劒南道有謻羅州。又人名。《宋史·宗室表》右侍禁士謻。又《集韻》《韻會》《正韻》𠀤𨻰知切，音馳。又《集韻》敞尒切，音侈。𠀤與誃同。《陸雲·與兄書》坼其謻堂。

𧫥：《集韻》《類篇》𠀤烏含切，音諳。𧫥阿，語不決也。或作誝。通作媕。

謼：《唐韻》《集韻》《韻會》《正韻》𠀤荒故切，呼去聲。《說文》𧦝，謼也。《廣韻》號謼也。《前漢·息夫躬傳》仰天大謼。《集韻》或作嘑。又姓。《前漢·功臣表》下摩侯謼毒尼。《霍去病傳》作呼毒尼。又《前漢·天文志》鬼哭若謼。《評林字例》謼，古呼字。《韻會小補》漢書內，呼字皆去聲。又《玉篇》《廣韻》荒烏切《集韻》《正韻》荒胡切，𠀤音呼。與虖同。大叫也。《爾雅·釋言》號謼也。《註》今江東皆言謼。《疏》謂叫謼也。《前漢·王莽傳》欲謼邑與計較。又《集韻》虛交切，孝平聲。與詨同。《前漢·灌夫傳》謼服謝罪。《師古註》謼，古呼字。若謂啼爲謼服，則謼音火交反，服音平卓反。○按《正字通》作平聲轉去聲，入暮韻。《說文》止有荒故切。諸韻書去聲內有謼字，與呼同。平聲內虖字或作謼，自應以去聲爲正。又《前漢·天文志》作去聲讀，《灌夫傳》又作平聲讀，𠀤古呼字。兩字疑古皆通。

𧫦：《廣韻》烏奚切《集韻》煙奚切，𠀤音鷖。《廣雅》譍也。《玉篇》是也，發聲也。《廣韻》相言應辭。《揚子·方言》款、𧫦，然也。南楚凡言然者曰款，或曰𧫦。又人名。崇𧫦，見《宋史·宗室表》。《集韻》或作䚷。

謽：《集韻》《類篇》𠀤巨兩切，強上聲。詞不屈也。

𧫧：《類篇》與諳、𧩸𠀤同。又人名。與𧫧、汝𧫧，見《宋史·宗室表》。

謾：《唐韻》母官切《集韻》《韻會》《正韻》謨官切，𠀤音瞞。《說文》欺也。《史記·秦始皇紀》下懾伏謾，欺以取容。《晉書·𠛬法志》違忠欺上謂之謾。又《廣雅》緩也。《廣韻》慢也。《前漢·兩龔傳》媠謾亡狀。又欺毀也。《荀子·非相篇》鄕則不若，背則謾之。又媟汙也。《前漢·孝成皇后傳》淳于長書有誖謾。又汗漫也。《莊子·天道篇》繙十二經，以說老耼，中其說曰大謾，願聞其要。又《玉篇》莫般切《廣韻》莫還切《集韻》謨還切，𠀤音蠻。《揚子·方言》謾台，懼也。燕代之閒曰謾台。又虔儇，慧也，秦謂之謾。又《廣韻》武延切《集韻》《韻會》彌延切《正韻》莫堅切，𠀤音緜。《類篇》慧黠也。一曰欺也。《前漢·灌夫傳》謾好謝蚡。《師古註》謾，猶詭也。詐爲好言也。《集韻》或作䛲。又《玉篇》馬諫切《集韻》《正韻》莫晏切，𠀤音慢。《前漢·宣帝紀》務爲欺謾，以避其課。《師古註》謾，誑言也。音慢。又與慢同。《周禮·秋官·禁暴氏鄭註》民之好爲侵陵。稱詐，謾，誕。此三者，亦𠛬所禁也。謾，本或作慢。又《廣韻》《集韻》《韻會》《正韻》𠀤莫半切，音縵。《類篇》欺語也。又《增韻》且也。通作漫。《字彙補》一作𧬒。

𧫨：《正字通》同謙。《六書統》从言从𢉧。𢉧，古文廉字。人有𢉧恥，故不自滿。

𧫩：《正字通》同謾。

𧫪：《說文》謔本字。

𧫫：《說文》譀本字。

𧫬：《集韻》《類篇》𠀤陵之切，音釐。罵也。

𧫭：《說文》譜本字。

𧫮：《類篇》𧩱本字。

𧫯：《字彙補》𧫯與嗟同。《漢魯君𥓓》能不號𧫯。餘詳口部十畫。

𧫰：《字彙補》疾葉切，音捷。多言也。○按音義與誱同。《字彙補》別出，非是。

𧫱：音義未詳。人名。師𧫱，見《宋史·宗室表》。

𧫲：《說文》諞本字。

謿：《集韻》《韻會》《正韻》𠀤陟交切，罩平聲。與嘲同。謔也。《前漢·揚雄傳》或謿雄以𤣥尚白，而雄解之，號曰解謿。《唐書·武平一傳》嬰滑稽敏給，詔學士謿之。又《集韻》與啁同。《前漢·東方朔傳》朔與枚皋、郭舍人俱在左右，詼啁而已。《師古註》啁與謿同。

譀：《廣韻》《集韻》𠀤下闞切，酣去聲。《說文》誕也。《廣韻》誇誕，引《東觀漢記》雖誇譀猶令人熱。又《類篇》調也。又《集韻》《類篇》𠀤乎監切，音銜。義同。又《廣韻》《集韻》𠀤許鑑切，呷去聲。義同。又《玉篇》叫譀，怒也。又《廣韻》譀，𧭡也。又《廣韻》呼甲切《集韻》迄甲切，𠀤音呷。《說文》義同。《說文》本作𧫫。俗作𧧴。

𧫾：《玉篇》子就切《集韻》卽就切，𠀤音僦。諛也。

譁：《廣韻》《集韻》𠀤呼瓜切，音花。《說文》讙也。《類篇》諠譁也。《書·費誓》嗟人無譁聽命。《史記·叔孫通傳》竟朝置酒，無敢讙譁失禮者。《淮南子·精神訓》五聲譁耳，使耳不聰。又《集韻》《韻會》《正韻》𠀤胡瓜切，音華。義同。《集韻》或作嘩、𧪮。又《集韻》《類篇》𠀤吾瓜切，瓦平聲。《揚子·方言》譁，涅，化也。燕、朝鮮冽水之閒，或曰涅。或曰譁。雞伏卵而未孚，始化之時謂之涅。《郭註》譁，五瓜反，皆化聲之轉也。《集韻》或作譌。又叶胡戈切，音和。《左思·魏都賦》豐肴衍衍，行庖皤皤。愔愔醧燕，酣湑無譁。《說文》本作𧮉。

𧫿：《集韻》《類篇》𠀤他感切，貪上聲。𧫿䜗，言不定也。又《字彙》他含切，音貪。義同。

譂：《集韻》《類篇》𠀤齒善切，音闡。妄言也。又人名。崇譂、善譂，見《宋史·宗室表》。

𧬀：《類篇》同讄。亦作𧫖、𧮢。

𧬁：《廣韻》胡到切《集韻》後到切，𠀤音號。《類篇》𧬁䜋，相欺也。又人名。崇𧬁、汝𧬁，見《宋史·宗室表》。《正字通》嗥字之譌。

𧬂：《集韻》《類篇》𠀤何佐切，音賀。譍語也。又人名。與𧬂、孟𧬂，見《宋史·宗室表》。

譃：《集韻》《類篇》𠀤匈于切，音吁。與𧪮同。妄言也。又《顏氏家訓》吟嘯談譃，諷詠辭賦。《字彙》本單作虛。俗加言。

譄：《唐韻》作滕切《集韻》咨騰切，𠀤音增。《說文》加也。又人名。希譄、汝譄，見《宋史·宗室表》。又《集韻》徂棱切，音層。加言也。

譅：《玉篇》色立切《集韻》色入切，𠀤音澀。言甚多也。又譅譶，言不止也。又難也。《東方朔·七諫》言語訥譅。又《集韻》《類篇》𠀤乃老切，音腦。與腦同。

𧬃：《玉篇》同譅。

譆：《廣韻》許其切《集韻》《韻會》虛其切，𠀤音僖。《說文》痛也。《徐曰》痛而呼之言也。《玉篇》敕也，懼聲也。《史記·趙世家》𥳑子召之曰：譆，吾有所見子晣也。《亢倉子·賢道篇》仰而譆。《曹植·七啓》俯而應之曰譆。《註》愁恨之聲也。譆與嘻古通。又譆譆，熱也。《左傳·襄三十年》或叫于宋大廟曰：譆譆出出。《通雅》曰：當作嘻嘻咄咄。皆狀鬼神之聲。舊訓火狀，誤。《說文》引《左傳》作誒誒。又譩譆，鳥名。詳譩字註。又《集韻》《類篇》𠀤於其切，音醫。恨聲也。同噫。考證：〔《史記·趙世家》𥳑子召之曰，譆，吾有所見子晰也。〕謹照原文子晰改子晣。

䜋：《唐韻》《集韻》《韻會》《正韻》𠀤胡對切，音繢。《說文》中止也。司馬法曰：師多則人䜋。䜋，止也。《左思·魏都賦》襲偏裻以䜋列。《註》䜋列，或止或列也。又《廣雅》轉也，欺也。又《玉篇》譯也。又《廣韻》列也。又《增韻》覺悟也。又《正韻》呼聚也。又《廣韻》胡罪切《集韻》戸賄切，𠀤繢上聲。義同。《說文》本作𧭾。

𧬄：《說文》謝本字。

譇：《唐韻》《集韻》𠀤陟加切，音奓。《說文》譇拏，羞窮也。《廣韻》語不止也。《六書故》語競也。又《玉篇》怒也。又《集韻》或作𧬅。又《集韻》《類篇》𠀤抽加切，侘平聲。義同。或作𧩫。又《集韻》《類篇》𠀤詩車切，音奢。譇詉，不解也。

𧬅：《集韻》同譇。

䜌：〔古文〕𤔪《唐韻》呂員切，戀平聲。《說文》亂也。一曰治也。一曰不絕也。《玉篇》理也。又《六書正譌》繫也。又縣名。《前漢·地理志》南䜌縣屬鉅鹿郡。又《廣韻》落官切《集韻》盧丸切，𠀤音鑾。義同。又《六書統》與鑾同。鈴名。《總要》䜌，聲音諧也。从音絲，取連續義。小篆从言作䜌，借和鈴，加金別作鑾。《舉要》䜌，與䜌同。又《廣韻》力卷切《集韻》龍眷切，𠀤音戀。《類篇》言不絕也。又《廣韻》何承天云：姓也。漢有䜌祕，爲南郡太守。䜌字从音，作〈𦂺糹〉。又。

𧬆：《字彙》旨善切，音𦗢。格人言也。《正字通》卽譱字。

譈：《廣韻》《集韻》𠀤徒對切，音隊。怨也，惡也。《孟子》凡民罔不譈。《書·大誥》本作憝。又人名。《宋史·宗室表》忠訓郞不譈。

證：〔古文〕𨨾《廣韻》《集韻》《韻會》𠀤諸應切，蒸去聲。《說文》告也。《玉篇》驗也。《增韻》𠋫也，質也。《論語》其父攘羊而子證之。《史記·齊悼惠王世家》令其辭證皆引王。《後漢·張衡傳》采前世成事，以爲證驗。《宋書·沈約自序》探摘是非，各標證據。又與徵通。《禮·中庸》雖善無徵，無徵不信。《註》善無明徵，則其善不信也。徵或爲證。《集韻》唐武后作𨭻。

譊：《唐韻》女交切《集韻》《正韻》尼交切《韻會》泥交切，𠀤音鐃。《說文》恚呼也。《徐曰》聲高噪獰也。《廣雅》鳴也，語也。《後漢·儒林傳》雄所謂譊譊之學，各習其師。《蜀志·孟光傳》光好《公羊春秋》，而譏呵《左氏》，每與來敏爭此二義，光常譊譊讙咋。《晉書·庾純傳》臨時喧譊。又《玉篇》爭也。《揚子·法言》譊譊者，天下皆訟也。《註》譊譊，爭聲。又《集韻》《類篇》𠀤馨幺切，音憢。懼也。與嘵同。或作憢。

譋：《說文》與讕同。

䜍：《集韻》《類篇》𠀤憐蕭切，音聊。䜍讈，巧言也。

𧬇：《廣韻》於計切《集韻》壹計切，𠀤醫去聲。《玉篇》𧬇𧫚，審諦也。又《揚子·方言》𧬇𧫚，諟也。吳越曰𧬇𧫚。

譌：《唐韻》五禾切《集韻》《韻會》《正韻》吾禾切，𠀤音吪。《說文》譌言也。引《詩》民之譌言。今《小雅》作訛。又《玉篇》僞也，化也，動也。又妖言也。𠀤詳訛字註。又《山海經》章莪山有鳥，名曰畢方，見則邑有譌火。《註》譌亦妖訛字。又《集韻》吾瓜切，瓦平聲。與譁同。又《集韻》古委切，音垝。與詭同。

𧬈：《廣韻》許及切《集韻》迄及切，𠀤音吸。疾言也。一曰𧬈䛅，語聲。

譍：《唐韻》《集韻》《韻會》《正韻》𠀤於證切，膺去聲。《說文》以言對也。又《集韻》《韻會》𠀤於陵切，音膺。《玉篇》對也。《類篇》答言也。《增韻》以言對問也。《蘇軾·懷子由詩》遙知讀易西牕下，車馬敲門定不譍。又《韻會》通作應。《李密·𨻰情表》內無應門五尺之童。《說文》本作𧭭。《集韻》或作噟、𡄖。

𧬉：《說文》謈本字。

𧬊：《唐韻》先稽切《集韻》先齊切，𠀤音西。《說文》悲聲也。《玉篇》振也，呷也。又《類篇》善也。又《玉篇》息移切《集韻》相支切，𠀤音斯。諒也。又聲之散也。《說文》本作𧪷。《集韻》亦書作𧬜。《正字通》與嘶通。

譎：《唐韻》《集韻》《韻會》𠀤古穴切，音玦。《說文》權詐也。益、梁曰謂謬欺天下曰譎。《廣雅》欺也。《揚子·方言》詐也。自關東、西或曰譎。《論語》晉文公譎而不正，齊桓公正而不譎。《鄭註》詐也。《朱傳》詭也。《史記·司馬相如傳》奇物譎詭，俶儻窮變。《前漢·王吉傳》各取一切，權譎自在。《荀子·大略篇》奉妒昧者，謂之交譎。《韓非子·孤憤篇》此人臣之所以譎主便私也。《註》設詐謀以誑誤於主也。又《玉篇》譎諫，依違不直言也。《詩·國風·關雎序》主文而譎諫。又紆譎，曲折也。《前漢·揚雄傳》超紆譎之淸澄。又《博雅》譎恢美也。又譎觚。義詳角部觚字註。又《集韻》或省作矞。詳矛部矞字註。又《讀書通》通作𣲺。《易·睽卦·王註》恢詭譎怪。《釋文》詐也，乖也。本亦作𣲺。《荀子·儒效篇》譎德而定次。《註》謂斷𣲺其德。譎與𣲺同。

䜎：《集韻》《類篇》𠀤郞刀切，音勞。聲也。《尚書·大傳》䜎然作《大唐之歌》。鄭氏曰：䜎猶灼也。又䜎𧩲。詳𧩲字註。又《集韻》《類篇》𠀤郞到切，勞去聲。聲多也。《集韻》或作嘮。

譏：《唐韻》居依切《集韻》《韻會》居希切，𠀤音機。《說文》誹也。《增韻》誚也。《左傳·隱元年》稱鄭伯譏失敎也。《班固·典引》司馬遷著書，微文刺譏，貶損當世。又《廣雅》問也。《增韻》伺察也。《禮·王制》關執禁以譏，禁異服，識異言。《註》譏，呵察也。又《廣雅》諫也。《玉篇》嫌也。《廣韻》譴也。又官名。《金史·百官志》譏察使掌譏察姦僞。又《韻會》通作幾。《周禮·地官·司關》國凶札則無關門之征猶幾。《註》猶幾謂無租稅，猶苛察不令姦人出入。

譐：《唐韻》兹損切《集韻》祖本切，𠀤音撙。與噂同。聚語也。《魏書·安定王次子燮傳》譐誻明昏，有虧禮敎。又《集韻》取本切，音忖。義同。

𧬋：《字彙》方伐切，音發。出言也。本作發，俗加言。

譑：《廣韻》居夭切《集韻》《韻會》舉夭切，𠀤音矯。多言也。又糾也。《荀子·富國篇》或以无禮節用之，則必有貪利糾譑之名。《註》發人罪也。又《集韻》《正韻》𠀤吉了切，音皎。亦糾也。又《廣韻》《集韻》𠀤丘召切，蹺去聲。弄言也。

譒：《唐韻》《集韻》《韻會》《正韻》𠀤補過切，波去聲。《說文》敷也。引《尚書》王譒告之修。今《書·盤庚》作播。又《玉篇》謠也。又人名。《唐書·則天后紀》給事周譒。又《集韻》逋禾切，音波。《說文》義同。

𧬌：《廣韻》五咸切《集韻》魚咸切，𠀤音嵒。《類篇》戲言。一曰和也。或作諴。又人名。希𧬌，見《宋史·宗室表》。

譓：《唐韻》《集韻》《正韻》𠀤胡桂切，音惠。與譿同。多謀智也。又辨察也。又順也。《前漢·司馬相如傳》義征不譓。《史記》作憓。又人名。謝譓。見《南史》。

𧬍：《唐韻》陟革切，音摘。《說文》罰也。今書作謫。

䜏：《廣韻》土禾切《集韻》土和切，𠀤涶平聲。《揚子·方言》慧也。見謾字註。又《廣韻》退言也。《繆襲·尤射》烈黨嘏䜏，惔苦濬靖。《註》言其德也。又人名。與䜏、崇䜏，見《宋史·宗室表》。《類篇》或省作𧩭。

䜐：《唐韻》《集韻》𠀤雖遂切，音祟。《說文》相毀也。又人名。《宋史·宗室表》承節郞不䜐。又《玉篇》虛規切《廣韻》許規切《集韻》翾規却，𠀤音觿。義同。又《類篇》諉也。《字彙》䜏䜐二字，文同而音義異。

譔：《唐韻》此緣切《集韻》《韻會》逡緣切《正韻》且緣切，𠀤音銓。《說文》專敎也。《類篇》殊也。《廣韻》善言也。《禮·祭統》論譔其先祖之美。《疏》言子孫爲銘，論說譔錄其先祖道德善事。又《集韻》《類篇》𠀤須絹切，音選。義同。又《五音集韻》雛睆切，饌上聲。與撰同。《類篇》述也。《韻會》造也，爲也。《揚子·法言》訓諸理，譔孝行。《集韻》或作篹。又《韻會》雛綰切《正韻》雛產切，𠀤音撰。義同。又《集韻》《韻會》𠀤雛戀切，音饌。《說文》義同。又《楚辭·大招》四上競氣，極聲變只。魂兮歸徠，聽歌譔只。《註》譔，具也。言觀聽衆樂無不具也。《說文》本作𧩿。

𧬎：《集韻》同讈。

䜑：《廣韻》烏路切《集韻》《韻會》烏故切，𠀤汙去聲。《類篇》毀也，恥也，憎也。又《集韻》於五切，汙上聲。又遏鄂切，音惡。義𠀤同。《集韻》與䛩同。本作惡。

譕：《集韻》謨古作譕。《管子·形勢篇》譕臣者，可以遠舉。《註》言行莫先謂之譕臣，有大言行者，可與圖國之遠也。又人名。與譕，見《宋史·宗室表》。又《廣韻》武夫切《集韻》微夫切，𠀤音無。誘詞也。又《集韻》《類篇》𠀤罔甫切，無上聲。義同。《六書故》作〈言橆〉。

譖：《唐韻》莊蔭切《集韻》《正韻》側禁切《韻會》側廕切，𠀤簪去聲。《說文》愬也。《博雅》䛼也。《玉篇》讒也。《韻會》旁入曰譖。《詩·小雅》譖言則退。《註》有譖毀之言，則共爲排退之。《公羊傳·莊元年》夫人譖公于齊侯。《註》如其事曰訴，加誣曰譖。《前漢·孫寶傳》蒙受冤譖。又蝎譖。《埤雅》古者譖從中起謂之蝎譖。又《韻會》子念切。與僭通。不信也。《詩·大雅》譖始竟背。《釋文》譖本亦作僭。《又》覆謂我僭。《箋》僭，不信也。本亦作譖。又叶子林切，音祲。《詩·大雅》瞻彼中林，甡甡其鹿。朋友已譖，不胥以穀。譖叶林。《正字通》俗作𧮂、譛，非。考證：〔《詩·大雅》譖始竟背。《箋》譖本亦作僭。《又》覆謂我僭。《傳》僭，不信也。本亦作譖。〕謹照原文箋改釋文。傳改箋。

譗：《集韻》《類篇》𠀤竹洽切，音劄。譗𧫡。詳前𧫡字註。

識：〔古文〕𧨺《唐韻》賞職切《集韻》《韻會》設職切，𠀤音式。《說文》常也。一曰知也。《長箋》訓常無意義。《玉篇》識，認也。《增韻》能別識也。又見識也。《詩·大雅》不識不知，順帝之則。《左傳·襄二十九年》吳公子札聘于鄭，見子產如舊相識。《老子·道德經》前識者，道之華而愚之始。《莊子·繕性篇》道固不小行，德固不小識。《揚子·法言》多聞見而識乎正道者，至識也。多聞見而識乎邪道者，迷識也。又草名。《大戴禮·夏小正》三月采識。識，草也。又州名。《唐書·地理志》識利州屬高麗降戸州。又姓。見《姓纂》。又《廣韻》《集韻》《韻會》𠀤職吏切，音志。與誌同。記也。《易·大畜》君子以多識前言往行，以畜其德。《書·益稷》書用識哉。《論語》女以予爲多學而識之者與。又《韻會》器之款鏤爲識。《史記·孝武紀》鼎文鏤無款識。《註》韋昭曰：款，刻也。師古曰：識，記也。楊愼曰：三代鐘鼎文，隱起而凸曰款，以象陽，中陷而凹曰識，以象隂。又《韻會》通作志。《周禮·春官》保章氏掌天星，以志星辰日月之變動。《鄭註》志，古文識字，記也。又《讀書通》通作幟。《後漢·虞詡傳》以采綖縫賊裾爲幟。《註》幟，記也。又《集韻》《韻會》𠀤式吏切，音試。義同。又《韻會》表識，謂有所標表，令異日可識知也。《左傳·宣十二年杜註》楚以茅爲旌識，謂以旌旗爲表也。《前漢·劉向傳》不可不識也。《師古註》墓須表識。俱音試。又《集韻》《類篇》𠀤昌志切，音熾。義同。又《釋名》識，幟也。有章幟可按視也。《前漢·王莽傳》旌旗表識。《師古註》識讀與幟同。又叶式列切，音刷。《崔駰·達旨》傳序歷數，三代興滅。大庭尚矣，赫胥罔識。又叶施灼切，音爍。《蘇軾·毛長官詩》宦遊逢此歲年惡，飛蝗來時半天黑。羨君封境稻如雲，蝗自識人人不識。《集韻》或書作𧬣。

𧬏：《集韻》《類篇》𠀤滿補切，音姥。𧬏𧫓。詳𧫓字註。

譙：〔古文〕誚《唐韻》才肖切《集韻》《韻會》才笑切《正韻》在笑切，𠀤樵去聲。《說文》嬈譊也。《廣雅》呵也。《廣韻》責也。《增韻》以辭相責也。《揚子·方言》讓也，齊楚宋衞荆𨻰之閒曰譙。自關而西秦晉之閒，凡言相責讓曰譙讓。《史記·萬石君傳》子孫有過失，不譙讓爲便坐對案不食。《前漢·高帝紀》樊噲亦譙讓羽。《師古註》譙讓，以辭相責也。《史記·樊噲傳》作誚讓。譙誚二字古通。互詳誚字註。又山水名。《山海經》譙明之山，譙水出焉，西流注于河。又《廣韻》昨焦切《集韻》《韻會》慈焦切《正韻》慈消切，𠀤音樵。樓之別稱也。《史記·𨻰涉世家》守丞與戰譙門中。《師古註》譙門，謂門上爲高樓，以望遠者耳。樓一名譙，故謂美麗之樓爲麗譙。譙，亦呼爲巢。所謂巢車者，亦於兵車之上爲樓以望敵也。譙、巢聲相近，本一物也。《莊子·徐無鬼》盛鶴列于麗譙之閒。又國名。《左傳·隱二年杜註》譙國龍亢縣東南有向城。又縣名。沛郡有譙縣。見《前漢·地理志》。又姓。譙周。見《後漢·五行志》。又通作樵。《前漢·趙充國傳》部曲相保，爲壍壘木樵。《師古註》與譙同。亦通作燋。《詩·豳風》予羽譙譙。《毛傳》譙譙，殺也。《鄭箋》譙或作燋。又《字彙補》視隹切，音誰。《史記·衞綰傳》景帝立，歲餘不譙呵綰。《註》索隱曰：譙呵，音誰何，猶借訪也。

𧬐：《正字通》俗譳字。

譚：《廣韻》《正韻》徒含切《集韻》《韻會》徒南切，𠀤音覃。《玉篇》大也，誕也，著也。《大戴禮·子張問入官》修業居久而譚。《註》謂安縱也。《成公綏·嘯賦》參譚雲屬。《註》譚，猶著也。參譚，不絕。又國名。《春秋·莊十年》譚子奔莒。《杜註》譚國在濟南平陵縣西南。又姓。譚子之後。《後漢·逸民傳》太原譚賢。又《正韻》與談同。《魏志·管輅傳》此老生之常譚。《莊子·則陽篇》夫子何不譚我于王。又通作覃。《詩·大雅》實覃實訏。《鄭箋》覃或作譚。又《廣韻》《集韻》𠀤徒感切，覃上聲。亦大也。又叶徒黃切，音唐。《急就章》曹富貴，尹李桑。蕭彭祖，屈宗譚。《說文》本作〈言𪉲〉。

𧬑：《正字通》同嗟。《宋書·樂志文帝短歌行》𧬑我白髮，生一何早。又《明帝步出夏門行》𧬑哉夷叔，仲尼稱賢。

𧬒：《五音篇海》與謾同。註詳十一畫。

𧬓：《說文》謺本字。

𧬔：《類篇》與諅同。

𧬕：《字彙補》公呼切，音姑。戾也。《繆襲·尤射》食言乃厥𧬕。又《揚子·方言》𧬕，罪也。《註》章順反，謂罪惡也。

𧬖：《字彙補》崇雙切，音淙。尻骨也。

譜：《唐韻》《正韻》博古切《集韻》《韻會》彼五切，𠀤音補。《說文》籍錄也。《廣雅》牒也。《玉篇》屬也。《釋名》布也，布列見其事也。《文心雕龍》總領黎庶，則有譜籍簿錄。譜者，普也。註序世統事資周普，鄭氏譜詩，蓋取乎此。《詩序》以立斯譜。《孔疏》譜亦是序類。避子夏序名，以其列諸侯世及詩之次，故名譜也。《史記·三代世表》自殷以前，諸侯不可得而譜。《前漢·劉歆傳》歆著《三統歷譜》。《舊唐書·經籍志》譜系以紀世族繼序。又《集韻》或作諩。《春秋序》譜第。《註》譜，本又作諩。《說文》本作𧫭。

譝：《廣韻》食陵切《集韻》《韻會》《正韻》神陵切，𠀤音繩。《廣韻》譽也，又稱舉也。又言朴也。《子華子·問仕篇》譝譝兮如將孩。又人名。希譝，見《宋史·宗室表》。又《集韻》通作繩。《左傳·莊十四年》蔡哀侯爲莘故，繩息嬀以語楚子。《註》譽也。《疏》字書繩作譝，从言，訓爲譽。

䜒：《廣韻》烏到切《集韻》於到切，𠀤音奧。《廣雅》語也。《類篇》告也。又人名。汝䜒、與䜒，見《宋史·宗室表》。又《正字通》隱語也。與奧通。

譞：《唐韻》許緣切《集韻》隳緣切，𠀤音翾。《說文》慧也。《廣韻》智也。又《集韻》火懸切《韻會》呼懸切《正韻》呼淵切，𠀤絢平聲。與讂同。《字林》多言也。又《集韻》《類篇》𠀤熒絹切，音縣。《說文》義同。《說文》本作𧭴。

䜓：《集韻》《類篇》𠀤失涉切，音攝。讋䜓，言失也。

䜔：《集韻》《類篇》𠀤旬爲切，音隨。言從也。

𧬧：《玉篇》宅江切，音幢。質也。《字彙補》一作𧬝。

譟：《唐韻》蘇到切《集韻》《韻會》《正韻》先到切，𠀤掃去聲。《說文》擾也。《玉篇》羣呼煩擾也。《增韻》聒也。《左傳·文十三年》魏人譟而還。《穀梁傳·定十年》齊人鼓譟而起。《註》羣呼曰譟。《周禮·夏官·大司馬》車徒皆譟。《鄭註》讙也。亦謂喜也。又《集韻》《類篇》𠀤倉刀切，音操。聲也。又《揚子·方言》譟，諻音也。《字彙》同噪。

䜕：《唐韻》莫話切《集韻》莫敗切，𠀤音邁。《說文》譀也。《廣韻》誇誕也。《集韻》或作𧭡。又人名。崇䜕、汝䜕，見《宋史·宗室表》。又《集韻》許邁切，音近駭去聲。又暮拜切，霾去聲。義𠀤同。又《玉篇》火界切《廣韻》許介切，𠀤音㖑。譀䜕，爭怒貌。《類篇》或作𧮚。《篇海》亦作𧮇。《正字通》與噧同。

譠：《廣韻》《集韻》𠀤他干切，音灘。《廣雅》欺也。《揚子·方言》譠謾，欺謾之語也。楚郢以南，東陽之郊通語也。又《字彙》冷譠，不顧也。又《博雅》緩也。又《廣韻》陟山切《集韻》知山切，𠀤音㣶。欺也。又《集韻》抽延切，音脠。又時戰切，音𥊳。義𠀤同。

譡：《集韻》同讜。又人名。《宋史·宗室表》贈朝散郞令譡。又《集韻》都郞切，音當。忠言也。

𧬨：《唐韻》呼會切《集韻》《韻會》呼外切，𠀤音翽。《說文》聲也。《廣韻》衆聲也。又人名。《唐書·宰相表》蕭𧬨，虢州刺史。《正字通》與噦通。

譢：《唐韻》《集韻》𠀤雖遂切，音祟。讓也，諫也，告也，問也。又人名。與譢、必譢，見《宋史·宗室表》。《集韻》或作訊。通作誶。

䜖：《篇海》徒南切，與譚同。又子邪切，音嗟。義缺。《正字通》譚字之譌。

譣：《唐韻》息廉切《集韻》《韻會》《正韻》思廉切，𠀤音纖。《說文》問也。引周書，勿以譣人。今《書·立政》作憸。馬云：憸利佞人也。又《玉篇》詖也。《字彙》譣詖，姦言也。又《廣韻》七廉切《集韻》千廉切，𠀤音僉。又《廣韻》《集韻》《韻會》𠀤虛檢切，音險。義𠀤同。又《集韻》魚窆切，音驗。《廣雅》證也。《註》曹憲音釋曰：今人以馬旁驗字爲證譣，失之矣。

譤：《集韻》《類篇》𠀤吉歷切，音激。訐也。又《字彙》詐也。《正字通》同譥。○按諸韻書譥、譤音義俱別。

譥：《唐韻》古弔切《集韻》《韻會》吉弔切，𠀤音叫。《說文》痛呼也。《玉篇》大呼也。《廣韻》痛聲。又訐也。《前漢·藝文志》及譥者爲之，則苟鉤鈲析亂而已。

警：《唐韻》《正韻》居影切《集韻》《韻會》舉影切，𠀤音景。《說文》戒也。《玉篇》敕也。《左傳·宣十二年》且雖諸侯相見，軍衞不徹警也。《疏》戒之至也。《周禮·天官·小宰》正歲則以灋警戒羣吏，令修宮中之職事。《註》勑戒之言。又猶起也。《禮·文王世子》天子視學，大昕鼓徵，所以警衆也。《疏》警動衆人，令早起也。又《廣韻》寤也。又《廣雅》警警，不安也。又曲名。《唐書·儀衞志》鼓吹九曲，三曰警鼓。又通作儆。《古今注》警蹕，所以戒行徒也。《前漢·梁孝王傳》出稱警，入言䟆。《師古註》警者，戒肅也，䟆，止行人也。《周禮·夏官·鄭註》作儆蹕。又州名。《唐書·地理志》警州，本定遠城。亦通作驚。《史記·司馬相如傳》祝融驚而蹕御。《漢書》作警。《說文》本作警。警字从攴作。

譧：《集韻》《類篇》𠀤離鹽切，音廉。譧𧧛，言不正也。又《集韻》直陷切，音𧸖。與詀同。

𧬩：《字彙》昨答切，音雜。𧬩𧬩，聲也。

譨：《集韻》《類篇》𠀤奴侯切，音羺。譨譨，多言也。《楚辭·九思》羣司兮譨譨。《註》譨譨猶傯傯也，言皆競於佞也。又人名。崇譨、時譨，見《宋史·宗室表》。又《集韻》濃江切，音𦗳。與噥同。嗔語也。一曰語不明也。

譩：《廣韻》《集韻》於其切《正韻》於宜切，𠀤音醫。與噫同。《玉篇》不平之聲也。恨辭也。《類篇》忿也，傷也。又鳥名。《本草綱目》姑獲鳥，一名譩譆。又《集韻》《韻會》𠀤於希切，音衣。痛聲也。又《集韻》於記切，醫去聲。義同。又《廣韻》於擬切《集韻》隱己切《韻會》《正韻》隱綺切，𠀤醫上聲。恨也。又噟也。

𧬪：《廣韻》《集韻》𠀤古困切，袞去聲，摩人也，又翫人也。或作謴、䜇。

譪：《唐韻》於害切《集韻》《正韻》於蓋切，𠀤音靄。《說文》臣盡力之美。《詩·大雅》譪譪王多吉士。《毛傳》猶濟濟也。《朱註》衆多也。又《玉篇》正也。又姓。《萬姓統譜》漢平陽太守譪奐。○按譪與藹同，字彙分載言、艸二部，非是。

𧬫：《集韻》《類篇》𠀤子淺切，音翦。語煩也。

𧬬：《集韻》《類篇》𠀤五洽切，喦入聲。䛽𧬬，語笑貌。

譫：《集韻》《韻會》𠀤之廉切，音詹。多言也。又病也。《本草綱目·序例》心病譫妄煩亂。又人名。汝譫，見《宋史·宗室表》。又《廣韻》徒盍切《集韻》敵盍切，𠀤音蹋。或作𧪟。又《集韻》達合切，音沓。又質涉切，音讋。與讘同。義𠀤同。《㴑原》本作詹。《集韻》或作噡。

𧬭：《類篇》同諣。

譬：《唐韻》匹至切《集韻》《韻會》《正韻》匹智切，𠀤嚭去聲。《說文》諭也。《徐曰》猶匹也。匹而諭之也。《詩·大雅》取譬不遠。《禮·學記》罕譬而喻。《註》比方之辭。《後漢·第五種傳》羽請住譬降之。《註》譬，諭也。又猶曉也。《後漢·鮑永傳》言之者雖戒，而聞之者未譬。又《集韻》或作辟。《詩·小雅》譬彼舟流。《箋》譬，本亦作辟。《孟子》譬若掘井。考證：〔《禮·學記》罕譬而諭。《註》北方之辭。〕謹照原文諭改喻。北方改比方。

譭：《集韻》同䛼。通作毀。

譮：《說文》籀文話字。又人名。《宋史·孝宗紀》慶國公令譮。又《集韻》黃外切，音會。悟也。又《廣韻》《集韻》𠀤許介切，音㖑。怒聲。《集韻》與欸同。又《集韻》火夬切，音咶。氣高貌。

譯：《唐韻》羊昔切《集韻》《韻會》《正韻》夷益切，𠀤音繹。《說文》傳譯四夷之言者。《揚子·方言》傳也。又見也。《註》傳宣語卽相見。《禮·王制》北方曰譯。《疏》通傳北方語官謂之譯。譯，𨻰也。謂𨻰說外內之言。劉氏曰：譯，釋也。猶言謄也。謂以彼此言語相謄釋而通之也。越裳氏重九譯而朝是也。《周禮·秋官·象胥·賈疏》北方曰譯者，譯卽易，謂換易言語，使相解也。又《正字通》凡詁釋經義亦曰譯。又官名。《前漢·百官公卿表》大鴻臚屬官有行人譯官。又典屬國屬官有九譯令。又叶弋灼切，音藥。《張華·七命》語不傳於輶軒，地不被乎正朔，莫不駿奔稽顙，委質重譯。《說文》本作𧬳。

𧬮：《唐韻》古罵切《集韻》古駕切，𠀤瓜去聲。《說文》相誤也。《字彙》欺也。又《廣韻》丑亞切，侘去聲。義同。《集韻》或作𧭑、詿。

𧬯：《類篇》謇本字。《揚子·方言》𧬯極，吃也。楚語也。《註》亦北方通語也。《集韻》或作𠽱𠹟𧮈𧪤。

𧬰：《廣韻》《集韻》《正韻》𠀤許亮切，音向。不久也。又非美言也。又荅也。又《集韻》《類篇》𠀤許兩切，向上聲。聲也。與響同。或作㗽。

𧬱：《玉篇》火个切《集韻》許箇切，𠀤呵去聲。譀𧬱，怒貌。

議：《唐韻》《集韻》《韻會》𠀤宜寄切，音義。《說文》語也。《徐曰》定事之宜也。《廣雅》言也，謀也。《廣韻》評也。《正韻》謪也。《易·節卦》君子以制數度議德行。《書·周官》議事以制。《禮·曲禮》公事不私議。《莊子·齊物論》六合之內，聖人論而不議。《文中子·問易篇》議其盡天下之心乎。《註》續書有議。又《廣韻》擇也。《儀禮·有司徹》乃議侑于賔以異姓。《鄭註》議猶擇也。擇賔之賢者，可以侑尸，必用異姓廣敬也。又《玉篇》法有八議。《周禮·秋官·小司𡨥》以八辟麗邦法，附𠛬罰。一議親，二議故，三議賢，四議能，五議功，六議貴，七議勤，八議賔。又《唐書·百官志》下之通上，其制有六，四曰議。《蔡邕·獨斷》其有疑事，公卿百官會議。若臺閣有所正處，而獨執異意，曰駁議。又官名。《後漢·百官志》議郞六百石。《唐書·百官志》有諫議大夫。又司議郞。又通作𧧼。詳前𧧼字註。又《集韻》魚羈切《韻會》疑羈切，𠀤義平聲。謀度也。《詩·小雅》或出入風議。陸德明協句音宜。又叶牛何切，音俄。《史記·述贊》桓公之東，太史是庸。及侵周禾，王人是議。庸叶東，議叶禾。《說文》本作𧭖。考證：〔《易·節象》君子以制度數，議德行。〕謹照原文度數改數度。

譱：《唐韻》常衍切《集韻》《韻會》《正韻》上演切，𠀤膳上聲。《說文》吉也。从誩从羊，與義美同意。《前漢·禮樂志》安上治民，莫譱於禮。移風易俗，莫譱於樂。《師古註》古善字。又《玉篇》大也。又人名。崇譱，見《宋史·宗室表》。《說文》篆文作𦎍。《集韻》隸作善。亦作嬗。

䜗：《玉篇》《集韻》𠀤火禁切，歆去聲。䜗𧥸，怒言也。又《字彙》𧫿䜗，言不定也。

𧬲：《說文長箋》誳本字。

𧬳：《說文》譯本字。

𧬴：《說文》謂本字。

𧬵：《玉篇》同諕。○按字彙補譌作𧬵，非。

䜘：《字彙補》與警同。《鶡冠子·度萬篇》法者，使去私就公，同知壹䜘，有同由者也。

𧬶：《說文》謬本字。

𧭂：《字彙》千結切，音切。小語也。《正字通》與𧫕同。

譳：《廣韻》奴豆切《集韻》《韻會》乃豆切，𠀤音耨。䛠譳。詳䛠字註。《正字通》俗作𧬐。

䜙：《廣韻》五含切《集韻》吾含切，𠀤儑平聲。不慧也。又謔弄言也。《集韻》或作儑。又《集韻》鄂合切，音儑。𧨵䜙，笑語也。

𧭃：《集韻》都濫切，音儋。負也。與擔同。

譴：《唐韻》去戰切《集韻》《韻會》《正韻》詰戰切，𠀤音繾。《說文》謫問也。《廣雅》責也。《廣韻》怒也，讓也。《正韻》誚也。《詩·小雅》畏此譴怒。《傳》罪責也。《戰國策》太卜譴之曰：周之祭地爲祟。《註》謫問也。又《揚子·方言》譴，喘轉也。《註》猶宛轉也。又《集韻》姓也。

譵：《集韻》《正韻》𠀤直類切，音墜。怨也。與懟同。

譶：《唐韻》徒合切《集韻》達合切，𠀤音沓。《說文》疾言也。《嵆康·琴賦》紛𢕬譶以流漫。《註》𢕬譶，聲多也。又《廣韻》《集韻》𠀤直立切，音蟄。譅譶，言不止也。《左思·吳都賦》澀譶澩㺒，交貿相競。《註》澀譶，衆言語喧雜也。《正字通》與沓𠴲誻𧮑𠀤同。《字彙補》亦作𧭛。

𧭄：《正字通》䜈本字。

護：《唐韻》《集韻》《韻會》《正韻》𠀤胡故切，音瓠。《說文》救視也。《廣韻》助也。《增韻》擁全之也。《書·畢命序孔傳》成定東周郊境，使有保護。《史記·蕭相國世家》高祖爲布衣時，何數以吏事護高祖。《前漢·西域傳》凡遣使送客者，欲爲防護𡨥害也。《晉書·紀瞻傳》帝使謂瞻曰：卿雖病，但爲朕臥護六軍，所益多矣。又官名。《前漢·百官公卿表》護軍都尉，秦官。又《西域傳》武帝時，西域內屬者三十六國，置使者校尉領護之，宣帝攺爲都護。《唐書·百官志註》龍朔閒攺左右庶子爲左右中護。又樂名。《呂覽·古樂篇》湯乃命伊尹作《大護》。《周禮·春官·大司樂賈疏》作大濩。《字彙補》與頀同。又曲名。《唐書·禮樂志》《丁都護》，晉宋閒曲也。又草名。《本草綱目》景天一名護火。又薺一名護生草。又《名醫別錄》神護草。李時珍曰：物類志謂之護門草，王筠詩，風驚護門草，卽此也。又地名。《爾雅·釋地》周有焦護。《郭註》今扶風池陽縣瓠中是也。又諸羌州名。《唐書·地理志》隴右道有護卬、久護、護川三州，俱開元十七年置。又叶黃郭切，音穫。《庾闡·弔賈誼文》雖有惠音，莫過《韶護》。雖有騰蛇，終仆一壑。

𧭅：《唐韻》巫放切《集韻》無放切，𠀤亡去聲《說文》責望也。又《類篇》欺也。又《集韻》武方切，音亡。義同。《正字通》通作望。或省作𧫢。

譸：〔古文〕𡆓𡃮𧪀《唐韻》《集韻》《韻會》𠀤張流切，音輈。《說文》詶也。《玉篇》譸張，誑也。《書·無逸》民無或胥，譸張爲幻。又人名。必譸，見《宋史·宗室表》。又與籌通。《後漢·虞詡傳》以詡譸之，知其無能爲也。《註》譸，當作籌。又《讀書通》與輈侏𠀤通。《劉琨·答盧諶詩》自頃輈張，困於逆風。《註》輈張，驚懼貌。《揚雄·國三老箴》作侏張。又《集韻》𨻰留切，音儔。詞也。《集韻》或作㿧、嚋。《六書故》亦通作侜。

𧭆：《正字通》同讑。俗省。

𧭇：《集韻》《類篇》𠀤民堅切，音眠。慧黠也。又人名。與𧭇，見《宋史·宗室表》。

䜚：《唐韻》他合切《集韻》託合切，𠀤音嚃。《說文》言語相及也。又《廣韻》妄語也。又《正字通》方俗以言探人曰䜚，與誻義同。本作沓。又《集韻》達合切《廣韻》徒合切，𠀤音沓。義同。《集韻》與誻同。或作𠴲。亦作𧪟。《正字通》唐本《說文》原訓言語相及。徐本譌作語相反䜚，非是。

䜛：《字彙》俗讒字。

譹：《集韻》《類篇》乎刀切《正韻》胡刀切，𠀤音豪。與諕同。號也。《莊子·齊物論》叫者譹者。《註》譹，下而聲濁也。又《集韻》《類篇》後到切《韻會》《正韻》胡到切，𠀤豪去聲。與皋同。呼也。詳白部皋字註。

𧭈：《唐韻》女耕切《集韻》《韻會》尼耕切，𠀤音儜。譻𧭈，小聲也。又《集韻》《類篇》𠀤乃定切，音甯。與佞、𧦣𠀤通。《博雅》諛諂也。

𧭉：《字彙》同診。《鶡冠子·天則篇》未見不得其𧭉，而能除其疾也。又人名。《宋史·宗室表》武德郞士𧭉。

䜜：《玉篇》以醉切《集韻》兪芮切，𠀤音𧇖（俗睿字）。恨言也。又《集韻》弋睡切，音瓗。義同。又《類篇》㛪䜜，女官也。

𧭊：《集韻》《類篇》𠀤謨蓬切，音蒙。言不明也。亦作𡁏。又人名。《宋史·宗室表》保義郞不𧭊。

譺：《廣韻》五介切《集韻》牛戒切，𠀤音𢟰。《說文》騃也。《廣韻》誡譺也。《類篇》欺悱也。又《廣韻》魚紀切《集韻》偶起切，𠀤音擬。議也，欺也，調也。《集韻》與擬同。或作懝。亦作疑。又書作𧭐。又《廣韻》《集韻》𠀤魚記切，擬去聲。義同。又《集韻》《類篇》𠀤鄂力切，音觺。《字彙補》齊敬貌。《史記·褚氏·龜筴傳》求之於白蛇蟠杅林中者，齋戒以待譺然。《註》索隱曰：譺，音嶷。求龜者齋戒以待，恆譺然也。《集韻》與㘈同，或作嶷、懝。

譻：《唐韻》烏莖切《集韻》於莖切，𠀤音鶯。《說文》聲也。《廣雅》鳴也。《後漢·張衡傳》鳴玉鸞之譻譻。《註》聲也。又人名。與譻，見《宋史·宗室表》。《字彙》與嚶同。

𧭋：《字彙》同𧭟。

𧭌：《集韻》《類篇》𠀤力協切，音獵。與𡁓同。𡁓𠲷，多言也。

𧭍：《集韻》鉏救切，音驟。與僽同。僝僽，詈也。《字彙》惡貌。《正字通》衆言會集也。

譼：《集韻》監，古作譼。註詳皿部九畫。又人名。《梁書·武帝紀》義陽王蕭譼。

𧭎：《集韻》《類篇》𠀤普木切，音撲。以言蔽也。

譽：《唐韻》《集韻》《韻會》《正韻》𠀤羊茹切，余去聲。《說文》稱也。《玉篇》聲美也。《易·坤卦》括囊无咎无譽。《註》譽者，過美之名。《詩·周頌》以永終譽。《箋》聲美也。《禮·表記》君子不以口譽人，則民作忠。《莊子·盜跖篇》好面譽人者，亦好背而毀之。又《禮·祭統孔疏》援神契云：大夫之孝曰譽。又星名。《晉書·天文志》瑞星，三曰含譽。又姓。平原大守譽粹。見《晉書》。又《諡法》狀古述今曰譽。又通作豫。《詩·小雅》是以有譽處兮。《傳》譽，善聲也。處，安樂也。蘇氏曰：譽、豫通。凡詩之譽，皆言樂也。又《韻會小補》通作與。《禮·射義》詩曰：則燕則譽。《鄭註》譽，或爲與。又《廣韻》以諸切《集韻》《韻會》羊諸切，𠀤音余。義同。《論語》誰毀誰譽。《朱傳》譽者，揚人之善，而過其實。譽平聲。又《詩·大雅》慶旣令居，韓姞燕譽。《傳》燕，安。譽，樂也。

𧭏：《集韻》《類篇》𠀤湯來切，音胎。諟也。又《集韻》《類篇》𠀤堂來切，音臺。義同。

䜝：《集韻》《類篇》𠀤土緩切，湍上聲。𧨩䜝，言惑也。又地名。《唐書·西域傳》波䜝羅川，春夏雨雪。

𧭐：《集韻》同譺。

𧭑：《類篇》同𧬮。

𧭒：《字彙補》音義未詳。《王延壽·夢賦》𧥲𧥲譽譽。《註》一作𧭒𧭒。

䜞：《字彙補》才詣切，齊去聲。刀也。

𧭓：《字彙補》于平切，音熒。《尚書·大傳》還歸二年，𧭓然乃作《大唐之歌》。○按前䜎字註，《集韻》引《大傳》作䜎然。鄭氏曰：䜎，猶灼也。訓灼，似宜从熒。又《南齊書·高帝紀》：大唐遜位，𧭓然興歌。亦从熒。則前䜎字，《集韻》誤引《大傳》明矣。附記以備考正。

𧭔：《字彙補》徒能切，音滕。多言也。

𧭕：《字彙補》古伯切，音格。多言貌。

𧭖：《說文》議本字。

譾：《正韻》子踐切，音翦。《字彙》淺也。《史記·李斯傳》能薄而材譾。又人名。希譾、汝譾，見《宋史·宗室表》。《正字通》本作𧫌。《㴑原》與譾、俴𠀤同。

𧭜：《集韻》《韻會》《正韻》𠀤良據切，音慮。詐也。又人名。《宋史·宗室表》武顯郞不𧭜。

𧭝：《集韻》桑葛切，音薩。散言也。

𧭞：《集韻》力涉切，音獵。𧭞𧭞，多言也。

𧭟：《字彙》𨻰知切，音遲。言逸也。《正字通》俗謘字。

䜟：《正字通》俗讖字。

𧭠：《集韻》洗野切，音寫。言以寫志也。又《玉篇》司夜切，寫去聲。話𧭠也。

譿：《玉篇》同譓。《晉語》今陽子之情譿矣。《註》辨察也。又人名。伯譿、汝譿，見《宋史·宗室表》。

䜠：《集韻》職日切，音質。同𡂒。野人之言也。

讀：《唐韻》《集韻》《韻會》徒谷切《正韻》杜谷切，𠀤音獨。《說文》誦書也。《徐鍇曰》讀猶瀆也。若四瀆之引水也。《詩·鄘風》中冓之言，不可讀也。《毛傳》抽也。《鄭箋》抽猶出也。《朱傳》誦言也。《禮·文王世子》冬讀書，典書者詔之。又樂名。《周禮·春官·大司樂疏》《孝經緯》云：祝融之樂曰《屬讀》。又曲名。《唐書·禮樂志》《讀曲》，宋人爲彭城王義康作也。又官名。《唐書·百官志》集賢殿書院有侍讀學士，掌承旨撰集文章，校理經籍。又姓，見《姓苑》。又《集韻》《韻會》𠀤大透切，音豆。義同。《周禮·天官·宮正註》鄭司農讀火絕之。《釋文》徐音豆。又《增韻》句讀，凡經書成文語絕處謂之句。語未絕而點分之以便誦詠，謂之讀。今祕省挍書式：凡句絕，則點於字之旁讀，分則微點於字之中閒。又《韻會》通作投。《馬融·長笛賦》察度於句投。《註》說文曰：逗，止也。投與逗古字通，音豆。投，句之所止也。○按此則讀與逗通。逗又與投通。又叶亭歷切，音狄。《蘇轍·醉吟庵詩》詩成付與醉中讀，知有淸溪可終日。考證：〔《周禮·天官·小宰宮正註》鄭司農讀火絕之。徐音豆。〕謹按此天官宫正註非小宰註也，謹照原文省小宰二字。俆音豆上增釋文二字。

𧭡：《集韻》同䜕。

𧭢：《字彙》同讜。

讁：《廣韻》同謫。《小爾雅》責也。《詩·邶風》室人交徧讁我。《傳》責也。《周語》秦師必有讁。《註》猶咎也。《前漢·武帝紀》發責吏穿昆明池。《師古註》吏有罪者，發而役之。又《揚子·方言》過也。南楚以南，凡相非議人謂之讁。《郭註》讁，音賾，謂罪過也。亦音適，罪罰也。又《集韻》通作適。《詩·商頌》勿予禍適。《毛傳》過也。韓詩云：數也。《朱傳》適、讁通。《前漢·武帝紀》發天下七科讁出朔方。《史記·大宛傳》作七科適。

𧭣：《集韻》郭獲切，音虢。𧭣𧭣，多言也。

𧭤：《廣韻》北敎切，音豹。𧭤噪，惡怒也。又《集韻》弼角切，音雹。同謈。本作𧮔。

𧭥：《廣韻》盧各切《集韻》歷各切，𠀤音落。𧭥詤，狂言也。

𧭦：《唐韻》火縣切《廣韻》許縣切《集韻》翾縣切，𠀤音絢。《說文》流言也。《玉篇》有所求也。《管子·宙合篇》𧭦充言心也。《註》言心之營求充動也。又《廣韻》古縣切《集韻》扃縣切，𠀤音睊。義同。又《集韻》《類篇》𠀤火懸切，絢平聲。多言也。或作譞。《正字通》字彙譌作讂，非。

讃：《字彙》俗讚字。

䜡：《集韻》《類篇》𠀤乙六切，音郁。䜡諃，聞香貌。

𧭧：《字彙》同謶。

讄：《唐韻》力軌切《集韻》《韻會》魯水切，𠀤音壘。《說文》禱也。累功德以求福。引論語，讄曰：禱爾于上下神祇。今本作誄。又《字彙》古者卿大夫歿，則君命有司累其功德，爲文以哀之，曰讄。又人名。《宋史·宗室表》太子右監門率府卒士讄。《集韻》與誄通。或作𧫖𧮢𧬀。

𧭨：《說文》𧪰本字。

𧭩：《說文》謹本字。

𧭪：《集韻》《類篇》𠀤乙革切，音厄。聲也。或作𣤬。

𧭫：《集韻》諄古作𧭫。註詳八畫。𧭺，《說文》諄本字。

𧭬：《集韻》同詿。

𧭭：《說文》譍本字。

讇：《唐韻》《集韻》《韻會》《正韻》𠀤丑琰切，覘上聲。《說文》諛也。《玉篇》佞也。《禮·少儀》爲人臣下者，頌而無讇。《前漢·五行志》不知誰主爲佞讇之計。又《劉輔傳》朝廷無讇諛之士。《師古註》讇，古諂字。又《集韻》余廉切，音鹽。過恭也。《禮·玉藻》立容辨𤰞無讇。《鄭註》謂傾身以自下也。又《集韻》時占切，音蟾。《類篇》寐言也。考證：〔《禮·少儀》爲人臣下者，有頌而無讇。〕謹照原文頌上省有字。

讈：《集韻》《類篇》𠀤狼狄切，音歷。䜍讈。詳䜍字註。或省作𧬎。

䜢：《廣韻》虛偃切《集韻》許偃切，𠀤軒上聲。䜢搏，狼戾也。

讉：《玉篇》以隹切，音遺。譯惡言也。又《廣雅》怒也。讓也。又《集韻》《類篇》𠀤通回切，音推。《揚子·方言·郭璞解》汝南人呼欺爲讉。又《廣雅》書作讉。讉字从䝿作。

變：〔古文〕𢒟𢒪𢒦《唐韻》祕戀切《廣韻》彼眷切。《集韻》《韻會》彼卷切，𠀤鞭去聲。《說文》更也。《小爾雅》易也。《廣韻》化也，通也。《增韻》轉也。《正韻》攺也。《易·乾卦》乾道變化。《易·解》自有而無謂之變，自無而有謂之化。《禮·王制》一成而不可變。《註》更也。《周禮·夏官·司爟》四時變國火，以救時疾。《註》變，猶易也。《前漢·循吏傳》漢家承敝通變。又動也。《禮·檀弓》夫子之病革矣，不可以變。《註》變，動也。《荀子·議兵篇》機變不張。《註》謂器械變動攻敵也。又權變。《前漢·魏豹傳贊》張耳、韓信皆徼一時之權變，以詐力成功。《文中子·述史篇》非君子不可以語變。《註》變，權也。反經合道之謂也。又災異曰變。《前漢·五行志》災異愈甚，天變成形。又《諸葛豐傳》災變數見。又死喪曰變。《穀梁傳·昭十五年》君在祭樂之中，大夫有變以聞，可乎。又姓，見《姓苑》。又《韻會》平免切，音辨。正也。《禮·禮運》大夫死宗廟謂之變。《𨻰註》變讀爲辨。猶正也。又叶𤰞眠切，音邊。《莊子·田子方》夫至人者，上闚靑天，下潛黃泉，揮斥八極，神氣不變。又叶必愼切，音鬢。《陸雲詩》羽儀未變，叶有客來信。○按《說文》本从攴䜌，載攴部。徐曰：攴，有爲也。精薀从久，俗譌作攵，𠀤非。字彙已載攴部，是言部重出，下攺从攵，非。又集韻俗作〈木變〉𣀵，亦非。𣀵。考證：〔《禮·檀弓》夫子之疾病矣，不可以變。〕謹照原文疾病改病革。

𧭸：《集韻》下介切，音械。誡也。

𧭹：《唐韻》符眞切《集韻》毗賔切，𠀤音頻。《說文》匹也。《類篇》多言也。

讋：《唐韻》之涉切《集韻》《韻會》《正韻》質涉切，𠀤音慴。《說文》失氣言。一曰不止也。《前漢·項籍傳》諸將讋服。《師古註》讋，失氣也。又《後漢·班固傳》莫不陸讋水慄。《註》讋，懼也。又忌也。《淮南子·氾論訓》故因其資以讋之。《註》資，用。讋，忌也。又人名。《戰國策》左師觸讋。《史記》作龍。又《集韻》《類篇》𠀤達合切，音沓。言不止也。《說文》籀文作𧮩。

讌：《廣韻》於甸切《集韻》《韻會》伊甸切，𠀤音宴。《類篇》合語也。《戰國策》孟嘗君讌坐。《註》合語也。讌，卽燕字。又《玉篇》讌，設也。《廣韻》燕會也。與醼同。《後漢·樊準傳》每讌會而論難衎衎。《晉書·王羲之傳》欲與親知，時坐歡讌。又人名。士讌，見《宋史·宗室表》。《字彙補》一作𧮃。

讍：《類篇》同諤。又人名，與讍、崇讍，見《宋史·宗室表》。

讎：〔古文〕𢢧𠵁𢛇《唐韻》市流切《集韻》《韻會》時流切《正韻》除留切，𠀤音酬。《說文》猶𧭭也。《玉篇》對也。《正字通》言相讎對也。《詩·大雅》無言不讎。《毛傳》用也。《正義》相對謂之讎。讎者，相與用言語，故以讎爲用。《朱傳》答也。又《爾雅·釋詁》匹也。《郭註》讎，猶儔也。《廣雅》云輩也。《郉疏》儔侶輩類之匹也。《書·召誥》予小臣，敢以王之讎民，百君子。《孔傳》匹也，言民在下，自上匹之。又等也。《前漢·霍光傳》皆讎有功。《師古註》言其功相等類也。又當也。《前漢·灌夫傳》上使御史薄責嬰所言，灌夫頗不讎。《晉灼註》讎，當也。又《正韻》售也，償也。《史記·高祖紀》高祖每酤留飮酒，讐數倍。《如淳註》讎，亦售也。《魏志·衞臻傳》子許買物，隨價讎直。又《字彙補》應驗也。《史記·封禪書》其方盡多不讎。《索隱註》相應爲讎。謂其言語不相應，無驗也。又《韻會》仇也。於文言雔爲讎。雔，鳥之雙也。人之讎怨，不顧禮義，則如禽鳥之爲，兩怒而有言在其閒，必溢惡之言，若禽鳥之聲也。《書·微子》相爲敵讎。《傳》言不和同。《詩·邶風》反以我爲讎。《疏》讎者，至怨之稱。《左傳·襄三年》稱解狐其讎也。《疏》讎者，相負挾怨之名。又《字彙》報也。《周禮·地官·調人鄭註》難相與爲仇讎。《疏》按左氏桓公傳云：怨耦曰仇，則仇是怨也。讎謂報也。又《韻會》挍也。謂兩本相覆挍如仇讎也。《左思·魏都賦》讎挍篆籀。《註》一人持本，一人讀書，若怨家相對。又《揚子·方言》予賴讎也。秦晉曰讎。又姓。《前漢·儒林傳》沛人讎遷。又通作酬。《戰國策》屬之讎柞。《註》與酬酢同。又或作稠。《書·微子》用乂讎斂。《傳》馬本作稠，云數也，斂謂賦斂也。又《韻會》《正韻》𠀤承呪切，酬去聲。亦償也。《詩·大雅》無言不讎。有平、去二音。又《字彙補》亦書作讐。

讏：《玉篇》爲劌切《五音集韻》于劌切，𠀤音衞。與㦣同。㝱言不慧也。《管子·形勢解》推譽不肖之謂讏。又《正字通》詐也。與僞通。亦作躗。《左傳·哀二十四年》是躗言也。《註》言不信也。考證：〔《管子·形勢解》推譽不小之謂讏。〕謹照原文不小改不肖。

𧭺：《說文》諄本字。又人名。崇𧭺，見《宋史·宗室表》。

𧭻：《集韻》呼含切，音㟏。愛也。

讐：《字彙補》同讎。

𧭼：《集韻》初覲切，音櫬。詶言也。

𧭽：《字彙補》時扇切，音繕。正也。

𧭾：《說文》䜋本字。

𧭿：《字彙補》同䛒。○按䛒卽辯本字。

讑：《廣韻》弋照切《集韻》弋笑切，𠀤音燿。《廣雅》誤也。《廣韻》誤言貌。又《類篇》歡也。

讒：《唐韻》士咸切《集韻》《韻會》《正韻》鋤咸切，𠀤音饞。《說文》譖也。《玉篇》佞也。《正字通》崇飾惡言，毀善害能也。《書·舜典》朕堲讒說殄行。《莊子·漁父篇》好言人之惡謂之讒。《荀子·修身篇》傷良曰讒。《說苑·臣術篇》蔽善者，國之讒也。又星名。《晉書·天文志》卷舌六星中，一曰天讒，主巫醫。又鼎名。《左傳·昭三年》讒鼎之銘。《疏》讒鼎，疾讒之鼎，《明堂位》所云崇鼎是也。一云讒，地名。禹鑄九鼎於甘讒之地，故曰讒鼎。又《廣韻》《集韻》士懺切《韻會》《正韻》士監切，𠀤饞去聲。義同。又叶鉏弓切，音崇。《楚辭·九歎》吸精粹而吐氛濁兮，橫邪世而不取容。行叩誠而不阿兮，遂見排而逢讒。又叶銀炎切，音嚴。《梁鴻·適吳詩》欲乗策兮縱邁，疾吾俗兮作讒。競舉枉兮錯直，咸先佞兮唌唌。唌音延。又《俗書證誤》从二免，非。䜛。

𧮅：《字彙》遝字之譌。

𧮆：《集韻》於莖切，音罌。《類篇》怒也。或作謍。

讓：〔古文〕𦦬《唐韻》《集韻》《韻會》人樣切《正韻》而亮切，𠀤壤去聲。《說文》相責讓也。《小爾雅》詰責以辭謂之讓。《左傳·僖五年》公使讓之。《註》譴讓之。《周禮·地官》司救掌萬民之衺惡過失而誅讓之。《史記·張耳𨻰餘傳》張耳責讓𨻰餘以不肎救趙。又《玉篇》謙也。《類篇》退也。《字彙》先人後己謂之讓。《書·堯典》允恭克讓。《左傳·文元年》𤰞讓，德之基也。又《襄十三年》讓，禮之主也。《禮·曲禮》君子恭敬撙節退讓以明禮。《疏》應受而推曰讓。《儀禮·聘禮》賔入門皇升堂讓。《鄭註》讓，謂舉手平衡也。又《鄕飮酒禮註》事同曰讓，事異曰辭。又木名。《左思·蜀都賦》交讓所植。《註》交讓，木名。兩樹對生，一樹枯則一樹生。出岷山，在安都縣。又諸羌州名。《唐書·地理志》劒南道有讓川州，開元後置。又《讀書通》通作攘。《史記·司馬相如·封禪書》進讓之道，何其爽與。《漢書》作進攘。又《韻會小補》通作襄。《周禮·地官·保氏·五射·鄭註》一曰襄尺。《釋文》襄音讓，本作讓。又叶如羊切，音穰。《詩·小雅》受爵不讓，至于已斯亡。《說文》本作𧮨。

𧮇：《篇海》同䜕。

讔：《集韻》倚謹切，音隱。廋語也。《字彙》詶言也。又《文心雕龍》讔者，隱也。遯辭以隱意，譎譬以指事也。《呂覽·重言篇》荆莊王立三年，不聽而好讔。又《正字通》與隱通。《劉向·新序》齊宣王發隱書而讀之。隱卽讔字。《字彙補》亦書作𧮐。或作𧮐，非。𧮐字从阝，左右結構。考證：〔《集韻》倚謹切，音隱。庾語也。〕謹照原文庾語改廋語。

讕：《唐韻》洛干切《集韻》《韻會》郞干切，𠀤音蘭。《說文》詆讕也。《玉篇》誣言相加被也。《前漢·文三王傳》王陽病詆讕置辭。《師古註》讕，誣諱也。又《谷永傳》滿讕誣天。《師古註》謂欺罔也。《春秋繁露》詰其名實，觀其離合，則是非之情不可以相讕已。《註》讕，誣言相加也。又《廣韻》逸言也。《唐書·張亮傳》亮讕辭曰：囚等畏死見誣耳。《音義》逸言也。又《廣韻》落旱切《集韻》《韻會》魯旱切，𠀤蘭上聲。又《廣韻》《集韻》《韻會》𠀤郞旰切，蘭去聲。義𠀤同。《說文》或作譋。《集韻》或作㘓、諫。

𧮈：《集韻》同𧬯。又人名。《宋史·宗室表》武德郞不𧮈。

讖：《唐韻》楚䕃切《集韻》楚譖切《韻會》《正韻》楚禁切，𠀤㞚去聲。《說文》驗也。《徐曰》凡讖緯，皆言將來之驗也。《六書故》前定徵兆之言也。《釋名》纖也。其義纖微也。《史記·趙世家》公孫支書而藏之，秦讖於是出矣。《後漢·光武紀》宛人李通等以圖讖說光武。《註》讖，符命之書也。《晉書·武帝紀》泰始三年，禁星氣讖緯之學。又《集韻》叉鑑切，攙去聲。與懺同。悔也。○按懺悔之懺本从心，集韻强同，非。又叶楚獻切，音𣀔。《山海經·堪㐨魚軨軨獸贊》見則洪水，天下昏墊。豈伊妄降，亦應牒讖。俗作䜟，非。

𧮉：《說文》譁本字。

𧮊：《類篇》同𧮓。

讗：《唐韻》呼麥切，音劃。《說文》言壯貌，一曰數相怒也。又《玉篇》胡麥切《集韻》胡陌切，𠀤音獲。義同。又《玉篇》疾言貌。《類篇》讗讗，誇也。或作𡄴。又《集韻》《類篇》𠀤郝格切，音赫。又《集韻》戸瓦切，音踝。義𠀤同。又《集韻》縣恚切，音攜。自伐也。《字彙補》亦省作𧮄。

𧮑：《唐韻》徒盍切《集韻》敵盍切，𠀤音蹋。《說文》嗑也。《玉篇》𧮑嗑，多言也。《廣韻》忘語也。又《集韻》《類篇》𠀤託盍切，音榻。與𧪦同。

𧮒：《集韻》噫、譆𠀤同。《列子·黃帝篇》仲尼曰：𧮒，吾與若玩其文也久矣，而未達其實。《註》𧮒，與譩同。考證：〔《列子·黃帝篇》仲尼曰，𧮒，吾與若玩其文也久矣，而未達其實。《註》𧮒，音希。〕謹照原文音希改與譩同。

讘：《唐韻》之涉切《集韻》質涉切，𠀤音慴。《說文》多言也。又讘䛟。詳䛟字註。又縣名。《前漢·地理志》狐讘縣，屬河東郡。又人名。必讘、與讘，見《宋史·宗室表》。又《廣韻》而涉切《集韻》《韻會》日涉切，𠀤音囁。詀讘。詳詀字註。《說文》本作讘。《集韻》或作囁嵒。亦作譫。

讙：《唐韻》《集韻》《韻會》《正韻》𠀤呼官切，音歡。《說文》譁也。《廣雅》鳴也。《廣韻》諠也。《玉篇》讙嚻之聲。《禮·樂記》鼓鼙之聲讙讙以立動。《註》聞讙囂則人意動作。《史記·𨻰丞相世家》諸將盡讙。《註》譁也。《荀子·儒效篇》天下應之如讙。《註》喧也。又喜說也。《禮·檀弓》《書》云：三年不言，言乃讙。《𨻰皓云》命令所布，人心喜悅也。又獸名。《山海經》翼望山有獸，狀如貍，一目三尾，名曰讙。或作原。又山名。《山海經》讙山，郁水出于其上，潛于其下。又國名。《山海經》讙頭國人，人面鳥喙，有翼。或曰讙朱國。又地名。《春秋·桓三年》齊侯送姜氏于讙。《註》讙，魯地。濟北蛇丘縣西有下讙亭。又姓。見《萬姓統譜》。又《廣韻》况袁切《集韻》《韻會》許元切，𠀤音暄。驚呼也。一曰讙，囂貌。《揚子·方言》讓也。北燕凡相責讓曰讙。《集韻》與叩同。通作喧諠。又《集韻》古玩切，音貫。與懽同。又《集韻》呼玩切，歡去聲。與喚同。或作嚾。又叶輸旃切，扇平聲。《顏延之·哀策文》邑野淪靄，戎夏悲讙。來芳可述，往駕弗援。

𧮓：《唐韻》杜回切《集韻》徒回切，𠀤音頹。《說文》噪也。《集韻》或作𧮊。又《集韻》呼回切，音灰。義同。

𧮔：《集韻》𧭤本字。

𧮙：《集韻》《類篇》𠀤疾各切，音昨。詈也。

讚：《集韻》《韻會》𠀤則旰切，音酇。《小爾雅》明也。《類篇》稱也。《釋名》稱人之美曰讚。讚，纂也。纂集其美而敘之也。又錄也，省錄之也。《左傳·宣十四年杜註》嘉淑令辭，稱讚也。《後漢·崔駰傳》進不黨以讚己。《註》讚，猶稱也。《晉書·劉隗傳》𠀤相讚白者，以爲忠節。又佐也。《潘岳·爲賈謐贈陸機詩》齊轡羣龍，光讚納言。《註》讚，佐也。又《揚子·方言》解也。《註》讚訟，所以解釋理物也。又木名。《埤雅》夢書曰：楸爲讚謁。又《集韻》通作贊。《孔安國·尚書序》讚《易》道以黜八索。《疏》因而佐成曰贊。又《韻會》或作囋。《荀子·勸學篇》問一而告二謂之囋。《註》楊倞曰：囋卽讚字，謂以强讚助之也。又叶租全切，音鐫。《蔡洪·圍棋賦》或設死而稱枉，皋陶不能治其怨。或巧逸以樂胥，后夔不足以之讚。怨平聲，叶上源。又叶則縣切，音箭。《馬融·長笛賦》留眎瞠眙，累稱屢讚。失容墜席，搏拊雷抃。俗作讃。

讛：《字彙》倪祭切，音藝。寐語也。《字彙補》又屛處語也。又人名。與讛、必讛，見《宋史·宗室表》。又《正字通》與囈同。當作讛。

𧮚：《類篇》同䜕。

𧮛：《集韻》同謧。

讜：《唐韻》多朗切《集韻》《韻會》底朗切《正韻》多曩切，𠀤音黨。《說文》直言也。《玉篇》善言也。《前漢·班固敘傳》吾久不見班生，今日復聞讜言。《魏志·王修傳》忠讜不昭於時。又人名。《後漢·儒林傳》太守黃讜。又通作黨。《荀子·非相篇》博而黨正，是士君子之辯也。《註》黨與讜同。謂直言也。又《集韻》《正韻》𠀤丁浪切，黨去聲。言中理也。或作譡。又《集韻》《類篇》𠀤他浪切，音儻。美言也。

讝：《集韻》《類篇》𠀤之廉切，音詹。疾而寐語也。又《集韻》女監切，音近嚴。病人自語也。《正字通》本作𧮜。

讞：《廣韻》《集韻》《韻會》《正韻》𠀤魚列切，音孼。議罪也。評獄也。《禮·文王世子》獄成，有司讞于公。《疏》言白也。《𨻰註》議𠛬也。《前漢·景帝紀》諸獄疑若，雖文致於法，而於人心不厭者，輒讞之。《師古註》讞，平議也。《後漢·斐楷傳》州郡翫習，欲避請讞之煩。《註》廣雅曰：讞，疑也。謂罪有疑者，讞於廷尉也。《宋史·選舉志》司馬光奏設十科舉士，十曰練習法令能斷請讞科。又《廣韻》魚蹇切《集韻》《韻會》語蹇切。𠀤孼上聲。又《集韻》魚戰切《韻會》疑戰切《正韻》倪甸切，𠀤音彥。義𠀤同。《正韻》俗作谳。

𧮞：《玉篇》許縛切《集韻》怳縛切，𠀤音矆。妄言也。又人名。不𧮞，見《宋史·宗室表》。

𧮟：《字彙補》古文善字。徐氏曰：齊桓公謂敝丘之鄕人曰：至德不孤，善言必三。故古善字从三言。

𧮢：《說文》同讄。又人名。師𧮢，見《宋史·宗室表》。

𧮣：《集韻》誩古作𧮣。註詳七畫。

讟：〔古文〕㾄《唐韻》《集韻》《韻會》徒谷切《正韻》杜谷切，𠀤音獨。《說文》痛怨也。《徐鍇曰》象衆怨也。故从二言。《廣雅》惡也。《揚子·方言》讟、咎，謗也。《郭註》謗，言噂讟也。《左傳·昭元年》民無謗讟。《杜註》讟，誹也。《前漢·五行志》怨讟動於民。《師古註》讟，痛怨之言。

𧮨：《說文》讓本字。

𧮩：《說文》籀文讋字。

