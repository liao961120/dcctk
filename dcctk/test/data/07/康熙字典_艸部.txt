艸：《唐韻》采老切《正韻》采早切，𠀤音草。百卉也。《儀禮·士相見禮》在野則曰艸茅之臣。《說文》从二屮。凡艸之屬皆从艸。《廣韻》艸，篆文。隷變作艹。《集韻》直列切，音徹。草初生貌。

𦫳：《唐韻》乖買切，音拐。𦫳𦫳，羊角開貌。又古瓦切。義同。◎按《字學元元》𦫳雚舊芊莧芙夔俱从卝。《說文》《玉篇》俱另列。今从《正字通》入艸部。又𦫳，同。

𦫴：《字彙補》羊者切，音也。語助之辭，終也。亦作𠔄、𦬀。

艻：《唐韻》盧則切《韻會》《正韻》歷德切，𠀤音勒。蘿艻，香菜。亦云胡荽屬。又藥名。《本草》牛脂艻。《註》應驗良方，治七孔出血。又與扐通。《揚子·太𤣥經》幷餘于艻，一艻之後，而數其餘。又音棘。木名。《通鑑》唐大中中，王式爲安南都護。至交趾，樹艻木爲柵，可支數十年。《胡三省註》其字从艸从力，讀與棘同，羊矢棗也。此木可以支久。

艼：《集韻》湯丁切，音汀。艸名。《說文》艼熒，葋也。又《廣韻》他頂切《韻會》都挺切《正韻》都頂切，𠀤音酊。茗艼。詳茗字註。

䒒：《唐韻》徒聊切《正韻》田聊切，𠀤音迢。《說文》葦華也。《爾雅·釋草》韋，醜䒒。《註》其類皆有䒒秀。《韻會》通作苕。謂抽條遙遠，生花而無莩萼也。今人取之爲帚，曰苕帚是也。又都聊切，音刁。義同。

艽：《唐韻》《集韻》《韻會》𠀤巨鳩切，音求。《說文》遠荒也。《詩·小雅》我征徂西，至于艽野。又獸蓐也。《淮南子·修務訓》野彘有艽莦槎櫛，窟虛連比以象宮室。又《廣韻》《正韻》𠀤居肴切，音交。秦艽，藥名。《本草》出秦中，以根作羅紋交糾者佳，故名。又居尤切，音鳩。字或从丩。詳見𦫶字註。

𦫶：《唐韻》《集韻》𠀤居由切，音鳩。秦𦫶，藥名。又《廣韻》匹交切，音拋。義同。◎按𦫶，字亦作艽，亦作芁，本作𦫷，《本草》又作秦糺。李時珍曰：根作羅紋交糾者佳，則𦫶字頗合意義，但沿俗从艽，𦫶、芁不妨𠀤存。

艾：《唐韻》五蓋切《集韻》《韻會》《正韻》牛蓋切，𠀤音礙。《玉篇》蕭也。《詩·王風》彼采艾兮。《傳》艾，所以療疾。《急就篇註》艾，一名冰臺，一名醫草。《博物志》削冰令圓，舉以向日，以艾承其影得火，故號冰臺。《本草註》醫家用灸百病，故曰灸草。又《博雅》老也。《禮·曲禮》五十曰艾，服官政。《疏》髮蒼白，色如艾也。《揚子·方言》東齊、魯、衞之閒，凡尊老謂之艾人。《爾雅·釋詁》艾，歷也。《註》長者多更歷。又《爾雅·釋詁》艾，相也。《疏》謂相視也。又美好也。《孟子》知好色則慕少艾。又養也。《詩·小雅》保艾爾後。又止也。《左傳·哀二年》憂未艾也。《註》未絕也。又報也。《周語》樹于有禮，艾人必豐。又《史記·歷書》橫艾淹茂。《索隱》橫艾，壬也。又山名。《春秋·隱六年》公會齊侯，盟于艾。《註》泰山牟縣東南有艾山。又亭名。《水經注》甘陵故淸河直東二十里有艾亭。又姓。《通志·氏族略》春秋大夫艾孔之後。又《正韻》倪制切，音刈。芟也。《詩·周頌》奄觀銍艾。《穀梁傳·莊二十八年》一年不艾而百姓飢。《註》艾，穫也。又與乂通，治也。《前漢·郊祀志》天下艾安。又《張衡·東京賦》齊騰驤而沛艾。《註》沛艾，作姿容貌也。《五經文字》从义，訛。《集韻》或作㘷。考證：〔《揚子·方言》東齊魯衞之閒，凡尊老謂之艾人。〕謹按原文艾下無人字，謹改人字爲又字，作更端之詞屬下爲義。

艿：《唐韻》如乗切《集韻》《韻會》如蒸切《正韻》如陵切，𠀤音仍。謂陳根草不芟，新草又生，相因仍也。所謂燒火艿者也。《唐書·裴延齡傳》延齡妄言：長安咸陽閒，得陂艿數百頃。《正字通》芿、艿同。◎按《唐韻》分爲兩字，艿平聲，芿去聲。《集韻》二字雖通，然平聲則以艿爲主，去聲則以艿爲附，其意微有差別，古人必有所據。且考《唐書》，亦兩字分見，不宜倂合，今从《唐韻》。

䒓：《唐韻》苦蟹切，音𦝨。戾也。

𦫷：《集韻》《類篇》𠀤同𦫶。

芀：《集韻》《篇海》𠀤同䒒。

𦫸：《篇海》同𦬄。

芁：《玉篇》同𦫶。

𦫹：《集韻》友古作𦫹。註詳又部二畫。

𦫺：《字彙補》音義同死。詳歹部死字註。

𦫻：《篇韻》公楷切，音解。艸名。

𦫼：《字彙補》同䒓。

䒕：《唐韻》私兆切，音小。《玉篇》䒕草，遠志也。本作小。《本草》遠志，苗名小草。《世說》郝隆云：處則爲遠志，出則爲小草。考證：〔《世說》謝安云：處則爲遠志，出則爲小草。〕謹照原文謝安改郝隆。

𦬁：《唐韻》昨哉切《集韻》牆來切，𠀤音才。蔽前車箭。《玉篇》草名。《博雅》蘱𦬁，蔽也。

芃：《唐韻》薄紅切《集韻》《韻會》蒲蒙切，𠀤音篷。《說文》草盛也。《詩·鄘風》芃芃其麥。《傳》麥芃芃然方盛長。又《詩·小雅》有芃者狐，率彼幽草。《傳》芃小，獸貌。《註》芃，尾長貌。又草名。《山海經》成侯之山，其草多芃。又《唐韻》房戎切《集韻》《韻會》符風切《正韻》符中切，𠀤音馮。義同。又《唐韻古音》讀凡，引《說文》云芃，从艸凡聲。考證：〔《詩·衞風》芃芃其麥。〕謹照原書衞風改鄘風。

芄：《唐韻》《集韻》《韻會》《正韻》𠀤胡官切，音丸。《說文》芄蘭，莞也。《詩·衞風》芄蘭之支。《爾雅·釋草》萑，芄蘭。詳萑字註。

芅：《唐韻》與職切，音弋。《爾雅·釋草》長楚，銚芅。《註》今羊桃也。《廣韻》或曰鬼桃，葉似桃而花白。《詩疏》銚芅之性，始生正直，及其長大，則其枝猗儺而柔順，不妄尋蔓草木。

䒖：《集韻》思晉切，音迅。藥草也。蒿類。

芆：《唐韻》楚佳切《集韻》初加切，𠀤音釵。《博雅》鬼芆，草名。

芇：《唐韻》武延切《集韻》彌延切，𠀤音綿。《說文》相當也。今人賭物相折謂之芇。又《廣韻》彌殄切，音眄。義同。《篇海》作芇。芇字作丷下帀。

芈：《正字通》羋字之譌。註詳羊部。

芉：《集韻》居寒切，音干。𦳋干，草名。又《廣韻》古旱切，音𦼮。一曰薏苡子。

芊：《唐韻》《集韻》《韻會》《正韻》𠀤倉先切，音千。《說文》芊芊，草盛貌。《博雅》茂也。《謝朓詩》遠樹曖芊芊。又碧貌。《潘岳·藉田賦》碧色肅其芊芊。又天芊，草名。《酉陽雜俎》天芊生終南山中，葉如荷而厚。又地名。《南史·周文育傳》文育由閒道，信宿達芊韶。又芊尹，複姓。《通志·氏族略》楚有大夫芊尹，申無宇之後。又《廣韻》倉甸切，音蒨。芊萰，草木相雜貌。又《集韻》與茜同。詳茜字註。

芋：《唐韻》《韻會》王遇切《集韻》王矩切《正韻》羊茹切，𠀤音羽。《說文》大葉實根駭人，故謂之芋也。《續博物志》芋以十二子爲衞，應月之數也。《史記·項羽本紀》士卒食芋菽。《索隱註》芋，蹲鴟也。又《儀禮·士喪禮註》齊人或名全菹爲芋。又《廣韻》雲俱切，音于。草盛貌。又《集韻》《韻會》匈于切《正韻》休居切，𠀤音吁。《揚子·方言》大也。《詩·小雅》君子攸芋。《註》香于反。又火吳反。或作吁。又陳有芋尹，見《左傳》蓋以鳥名官。考證：〔《儀禮註》齊人或名金菹爲芋。〕謹照原文金菹改全菹。

芌：《直音》同芋。

𦬂：《唐韻》五忽切，音兀。艾𦬂。

𦬃：《集韻》《篇海》𠀤陟格切，音摘。藥草也。

芍：《唐韻》市若切《韻會》《正韻》職略切，𠀤音勺。《詩·鄭風》贈之以芍藥。《古今註》芍藥一名可離，故將離而後贈之。《本草釋名》芍藥，猶綽約也，此草花容綽約，故以爲名。又《正韻》如灼切，音若。義同。又《唐韻》《集韻》《韻會》𠀤胡了切，音皛。《爾雅·釋草》芍，鳧茈。《註》生下田，苗似龍鬚而細，根似指頭，黑色，可食。又《唐韻》《正韻》七雀切《韻會》七約切，𠀤音鵲。《後漢·王景傳》廬江郡界有楚相孫叔敖所起芍陂稻田。《註》陂，在今壽州安豐縣東。又《廣韻》都歷切《正韻》丁歷切，𠀤音的。蓮中子也。通的。考證：〔《詩·衞風》贈之以芍藥。〕謹照原書衞風改鄭風。

䒗：《直音》同芞。

𦬄：《集韻》而振切，音訒。𦬄冬，草名。《本草》𦬄草，能傷人。又上聲。《篇海》音忍。義同。亦作𦫸。

𦬅：《玉篇》苦婁切，音摳。草也。

芎：《唐韻》去宮切《集韻》丘弓切《正韻》丘中切，𠀤音穹。芎藭，香草。《揚雄·甘泉賦》發蘭蕙與芎藭。《註》芎藭，葉似藳本。《本草註》芎，本作𦵡，或云：人頭穹窿高，天之象也。此藥上行專治頭痛諸疾，故名芎藭。古人因其根節狀如馬銜，謂之馬銜芎。後世因其狀如雀腦，謂之雀腦芎。其出關中者呼爲京芎，出蜀中者爲川芎，出天台者爲台芎，出江南者爲撫芎。《博物志》苗曰江蘺，根曰芎藭。又《韻會》居雄切，音弓。義同。

芏：《唐韻》他魯切，音吐。草名。《爾雅·釋草》芏，夫王。《註》草生海邊，似莞蘭，今南越人採以爲席。又《集韻》徒故切，音渡。海莧也。考證：〔《爾雅·釋草》芏夫。《註》草生海邊，似莞蘭。〕謹照原文夫字下增王字。莞蘭改莞藺。

芐：《唐韻》𠋫古切《集韻》後五切，𠀤音戸。《說文》地黃也。《爾雅·釋草》芐，地黃。《註》芐，一名地髓。《韻會》引《爾雅翼》云：地黃生者，以水試之，浮者名天黃，半沈半浮者人黃，沈者地黃。芐字从下，亦趨下之義。又《禮·閒傳》芐剪不納。《疏》芐爲蒲苹，爲席，剪頭爲之，不編納其頭而藏于內也。又《唐韻》胡駕切《韻會》亥駕切，𠀤音暇。義同。《集韻》亦作芦。

芑：《唐韻》《正韻》墟里切《韻會》口己切，𠀤音起。《說文》白苗嘉穀。《爾雅·釋草》𦬊，白苗。《註》今白粱粟。《詩·大雅》維穈維𦬊。又《集韻》巨己切，音忌。義同。又菜名。《詩·小雅》薄言采𦬊。《疏》𦬊菜似苦菜，莖靑白色，摘其葉，白汁出，肥，可生食，亦可蒸爲茹。又木名。《山海經》歷石之山，其木多荆𦬊。又草也。《詩·大雅》豐水有𦬊。又祛狶切，音欹。◎按經典皆讀起，唯《佩觿》作墟里、祛狶兩切，不知何據。又芑。

芒：《唐韻》莫郞切《集韻》《正韻》謨郞切，𠀤音忙。《說文》芒，草端也。《玉篇》稻麥芒也。《周禮·地官·稻人》澤草所生，種之芒種。《註》芒種，稻麥也。《易林》夏麥𪍿𪍿，霜擊其芒。又大貌。《詩·商頌》宅殷土芒芒。又多貌。《束皙·補亡詩》芒芒其稼。又罷倦貌。《孟子》芒芒然歸。又光芒。《晏子·諫上篇》列舍無次，變星有芒。《史記·天官書》作作有芒。又《禮·月令》其神句芒。又草名。《爾雅·釋草》葞，春草。《註》一名芒草。《山海經》姦山有木，狀如棠，赤葉，名曰芒草，可以毒魚。又地名。《前漢·地理志》沛郡芒。《註》世祖更名臨睢。又水名。《蜀志·後主傳》姜維率衆至芒水。又門名。《水經注》穀水逕淸陽門，亦曰芒門。又姓。《史記·秦本紀》擊芒卯，華陽破之。《註》芒卯，魏將。又通茫。《詩·商頌》洪水芒芒。《陸機·歎逝賦》嗟予今之方殆，何視天之芒芒。又通邙。《後漢·恭王祉傳》葬于洛陽北芒。又通鋩。《後漢·陳忠傳》氣洩針芒。《張載·七命》建雲髦，啓雄芒。《註》芒，鋒刃也。又《唐韻》《集韻》《類篇》《韻會》𠀤武方切，音亡。義同。又呼光切，讀作荒。《史記·曆書》大芒駱。《爾雅》芒作荒。《莊子·至樂篇》芒平芴乎，而無從出乎。又《集韻》虎晃切，音慌。昏也。又《韻補》母朗切，讀作莽。《道藏歌》玉虛範女像，高會通冥想。二曜無停暉，明眞煥雲芒。考證：〔《爾雅·釋天》太歲在巳曰大芒落。〕謹按爾雅不作芒。謹改史記曆書大芒駱。爾雅芒作荒。

𦬆：芒本字。

芓：《唐韻》疾置切，音字。《說文》麻母也。一曰芓，卽枲也。又《博雅》隄也。又《正韻》祖似切，音子。與耔通。《周禮·天官》甸師帥其屬，而耕耨王籍。《註》耨，芸芓也。又音慈。《前漢·食貨志》引《詩》曰：或芸或芓。讀作平聲。又《集韻》津之切，音兹。草名。芸也。亦作茡。

芔：《玉篇》許偉切《正韻》虎委切，𠀤音燬。《說文》草之總名也。《揚子·方言》芔，草也，東越揚州之閒曰芔。又《廣韻》許貴切《玉篇》許胃切，𠀤音諱。《𥡆天子傳》流涕芔隕。《史記·司馬相如傳》芔然興道而遷義。《註》芔，猶勃也。又《司馬相如·上林賦》藰莅芔歙。《註》林木鼓動之聲。《郭忠恕·佩觿》三十之卉爲百芔，非。卉音先合反，芔音許貴反，二字音義迥別，不應假借。◎按《唐韻》《集韻》等書，芔俱通卉，蓋芔之爲卉，文由隷變，非近代沿寫之訛。《正字通》云：《爾雅》諸經，凡芔皆作卉，非自今始，兹說甚正。郭氏泥古，不可據也。

芕：《玉篇》《集韻》𠀤同荽。《本草》野芕草，李時珍曰：《摘𤣥方》治痞滿。

𦬇：《篇海類篇》同茻。◎按卽𦬠字譌省。

𦬈：《篇海》同芞。或作䒗。

𦬉：《字彙補》同芥。

芖：《字彙補》重智切，音致。治也。《揚子·太𤣥經》幹柔芖金。《又》離木芖金。

䒚：《唐韻》書沼切《集韻》始沼切，𠀤音少。䒚草。

芘：《唐韻》《集韻》𠀤毗志切，音鼻。《說文》草也。《鹽鐵論》浚芘蓼蘇。又《廣韻》房脂切《集韻》頻脂切，𠀤音𦳈。梨芘，荆蕃也。又《集韻》必至切《正韻》兵媚切。𠀤同庇。䕃也，覆也。《莊子·人閒世》隱將芘其所藾。又《王應麟·詩攷》九罭取鰕芘也，出《太平御覽》。

芙：《唐韻》防無切《集韻》《韻會》馮無切，𠀤音鳧。《說文》芙蓉也。《爾雅·釋草》荷，芙蕖。詳蓉、蕖字註。

芚：《唐韻》《集韻》《韻會》𠀤徒渾切，音豚。《玉篇》菜似莧，可食。又《類篇》木始生貌。《揚子·法言》春木之芚兮，援我手之鶉兮。又《集韻》敕倫切，音椿。無知貌。《莊子·齊物論》聖人愚芚。李軌讀椿，郭象讀治本切。

芛：〔古文〕茟《說文》羊捶切《集韻》尹捶切《正韻》烏捶切，𠀤音䔺。《爾雅·釋草》渝、芛、葟、華，榮。《註》此別草木榮華之異名也，俗呼草木華初生者爲芛，音䝐。又《集韻》聳尹切，音笋。又食律切，音述。《廣韻》餘律切，音聿。義𠀤同。

芜：《集韻》《類篇》𠀤微夫切，音無。草名。

𦬓：《集韻》同𦸙。

芝：《唐韻》止而切《集韻》《韻會》眞而切《正韻》旨而切，𠀤音之。《說文》神草也。《本草》有靑赤黃白黑紫六色。《註》芝爲瑞草，服之神仙。《王充·論衡》芝生於土，土氣和，故芝草生。《瑞應圖》王者敬事耆老，不失舊故，則芝草生。《白虎通》德至山陵，則景雲出，芝實茂。又《禮·內則》芝栭蔆椇。又《揚雄·甘泉賦》于是乗輿，乃登夫鳳凰兮而翳華芝。《註》華芝，華蓋也。《六書略》隷作㞢，象芝出地。

芞：《唐韻》去訖切《集韻》欺訖切，𠀤音乞。香草也。《說文》芞，輿也。《爾雅·釋草》藒車芞輿。《疏》一名藒車，一名芞輿。又《廣韻》許乞切，音肸。《類篇》其迄切，音扢。義𠀤同。𦬈、䒗，同。

芟：《唐韻》所銜切《集韻》《韻會》師銜切，𠀤音衫。《說文》刈草也。《詩·周頌》載芟載柞。《周禮·地官·稻人》凡稼澤，夏以水殄草而芟夷之。又《齊語》耒耜枷芟。《註》芟，大鐮，所以芟草也。或作蔪。又《類篇》尹捶切。與芛通。草之華榮也。

芠：《玉篇》《集韻》𠀤無分切，音文。芠草。又《淮南子·精神訓》古未有天地之時，惟象無形，窈窈冥冥，芒芠漠閔。

䒛：《集韻》胡辦切《玉篇》胡慣切，𠀤音幻。草名。

䒜：《玉篇》魚丘切《集韻》魚尤切，𠀤音牛。草名。《類篇》䒜膝，藥草。《本草》苗高二三尺，葉尖圓如匙，兩兩相對，有節似牛厀，節上生花作穗，秋結實。

芡：《唐韻》《集韻》《正韻》𠀤具險切，音儉。《說文》雞頭也。《揚子·方言》䓈、芡，北燕謂之䓈，靑、徐、淮、泗之閒謂之芡，或謂之雞頭，或謂之鴈頭，或謂之烏頭。《古今註》葉似荷而大，葉上蹙縐如沸，實有芒刺，其中如米，可以度飢，卽今蔿子也。《周禮·天官·籩人》加籩之實：蔆、芡、㮚、脯。《韓愈詩》平池散芡盤。

芢：《集韻》《類篇》𠀤而鄰切，音仁。草名。

𦬔：《集韻》側絞切，音爪。《玉篇》菜名。《正字通》芥本字。引《長箋》云：爪有獨立不和之義，故芥从爪借草也。

䒝：《集韻》同𦺔。

䒞：《唐韻》與莐同。又餘針切，音淫。熱也。又《集韻》都感切，音黕。艸名，知母也。

芣：《唐韻》縛謀切《集韻》房尤切《正韻》房鳩切，𠀤音浮。《爾雅·釋草》，苤苢馬舄，馬舄車前。郭璞註大葉長穗，江東呼爲蝦蟆衣。《詩·周南》采采苤苢。陸璣疏一名當道。喜在牛跡中生。幽州人謂之牛舌草，可鬻作茹，大滑，其子治婦人難產。《關尹子·九藥篇》聖人大言金玉，小言桔梗芣苢。又山名。《鄭語》主芣騩而食溱洧。《註》芣騩山在密縣。又《集韻》俯九切，音缶。芘芣，荍也。又芳無切，音敷。从䓏省。華盛貌。考證：〔《玉篇》芣苢，馬舄。《詩·周南》采采芣苢。《郭璞疏》大葉長穗，江東呼爲蝦蟆衣。《陸璣疏》馬舄，一名車前〕謹按毛詩無郭璞疏。謹將此三十六字改爲：爾雅釋草，苤苢馬舄，馬舄車前。郭璞註大葉長穗，江東呼爲蝦蟆衣。詩周南采采苤苢。陸璣疏一名當道。

𦬕：《唐韻》陟弓切《集韻》陟隆切，𠀤音中。《說文》草也。又《集韻》持中切，音蟲。義同。

𦬖：《唐韻》巨鳩切《集韻》渠尤切，𠀤音求。𦬖薋，草名。《博雅》白苙，𦬖薋也。

𦬗：《集韻》古禾切，音戈。草名。《直音》作𦬗。𦬗从艸作。

芤：《玉篇》苦侯切《集韻》墟侯切，𠀤音摳。《類篇》引徐氏《脈訣》云：按之卽無，舉之來至，旁實中空者曰芤。又《本草》蔥一名芤。見蔥字註。

芥：《唐韻》古拜切《集韻》《韻會》《正韻》居拜切，𠀤音戒。《說文》菜也。《禮·內則》秋用芥。《儀禮·公食大夫禮》炙南醢以西，豕胾、芥醬、魚膾。《註》芥醬，芥實醬也。《揚子·方言》蘴蕘，趙、魏之閒謂之大芥，其小者謂之辛芥，或謂之幽芥。《爾雅翼》芥似菘而有毛，極辛苦。《續博物志》食芥墮淚。又草芥。《揚子·方言》自淮以西，或曰草，或曰芥。又纖芥，細微貌。《繁露·王道篇》《春秋》記纖芥之失。又蔕芥，見蔕字註。又《集韻》訖黠切，音戛。小草。又叶居吏切，音記。《王粲·浮淮賦》軸轤千里，名卒億計。運兹威以赫怒，淸海隅之舞芥。《直音》作芥。芥从艸作。考證：〔《揚子·方言》或謂之香芥。〕謹照原文香芥改幽芥。

芦：《集韻》與芐同。或作𦬅，非。

芧：《唐韻》《集韻》《正韻》𠀤同苧。又《前漢·司馬相如傳》蔣芧靑薠。《註》芧，三稜也。又《集韻》《韻會》《正韻》𠀤象呂切，音序。木名，栩也。又芧栗。《莊子·徐無鬼》先生居山林，食芧栗。又《齊物論》狙公賦芧曰：朝三而暮四，衆狙皆怒，朝四而暮三，衆狙皆喜。李軌讀作羊諸切，音余。

𦬘：《唐韻》職容切，音鍾。草名。又《集韻》沽紅切，音公。義同。又思融切，音嵩。菜名。或作菘。

芨：《唐韻》居立切，音急。《玉篇》芨，堇草，卽烏頭也。又《本草》白芨，葉似初生椶苗，開花長寸許，紅紫色，中心如舌，七月實熟。陶弘景曰：可以作糊。本名連及草，或作白及，或作白給。又紙芨。《謝靈運·山居賦》剝芨巖椒。《自註》芨皮可爲紙。《顧氏·負暄雜錄》扶桑國出芨皮紙。

𦬙：《集韻》普木切，音樸。《玉篇》草生貌。又《類篇》小擊也。

䒟：《集韻》多寒切，音鄲。草名。《直音》作䒟，白草。

䒠：《集韻》同丰。《說文》草盛丰丰也。又下瞎切，音轄。草名。《揚子·方言》蘇、沅、湘南謂之䒠，从𦵯省。

䒡：《玉篇》移軫切，音尹。草也。

芩：《唐韻》巨金切《集韻》《韻會》《正韻》渠金切，𠀤音琴。《說文》草也。《詩·小雅》呦呦鹿鳴，食野之芩。《疏》根如釵股，葉如竹，蔓生澤中下地鹹處爲草，真實牛馬亦喜食之。又黃芩，藥名。《本草註》芩者，黔也。黔乃黃黑之色也。《劉琨·與兄子演書》黃芩一斤，皆所須也。《柳宗元文》黃芩以腐腸。《註》陶隱居云：圓者名子芩，破者名宿芩。又地名。《魏志·東夷傳》廉斯鑡爲辰韓大渠帥，從芩中乗大船，入辰韓。又《玉篇》渠炎切《集韻》其淹切，𠀤音黔。義同。又魚音切，音吟。菜名。如蒜生水中。或作䕾。考證：〔《詩》食野之芩。《疏》根如釵股，葉如竹，蔓生澤中下地鹹處爲草。其實牛馬亦喜食之。〕謹照原文其實改真實。

芪：《唐韻》巨支切《正韻》渠宜切，𠀤音其。黃芪，藥名。《本草》一名戴糝，一名王孫，根長三尺，以耒折之如綿，謂之綿黃芪。又有白水芪，赤水芪，木芪，功用𠀤同。又《集韻》翹移切，音跂。《博雅》芪母，草名。又《集韻》陳尼切，音遲。與荎通。

𦬚：《唐韻》胡誤切，音護。草名。《本草》常山名互草。《字彙補》作𦬤。《正字通》本作互。

芫：《唐韻》《集韻》𠀤愚袁切，音元。《說文》魚毒也。《山海經》首山，草多𦬸芫。《急就篇註》芫華，一名魚毒，漁者煑之，以投水中，魚則死而浮出，故以爲名。或作杬。《爾雅·釋木》杬，魚毒。《郭註》大木，生南方，皮厚汁赤，堪藏卵果。◎按生南方用藏卵果者，自別是一種杬木，乃《左思·吳都賦》所云綿杬杶櫖之杬，非毒魚之杬也，郭說誤。又《史記·倉公列傳》臨菑女子薄吾病，飮以芫花一撮。

芬：《唐韻》撫文切《集韻》《韻會》《正韻》敷文切，𠀤音紛。草初生，香分布也。又《博雅》芬芬，香也。《詩·小雅》苾芬孝祀。《大雅》燔炙芬芬。又《揚子·方言》和也。又《汲冢周書》汝無泯泯芬芬，厚顏忍醜。《註》泯芬，亂也。又《管子·地員篇》芬然若灰。《註》芬然，壤起貌。又《前漢·禮樂志》芬哉茫茫。《師古註》芬謂衆多。又《博雅》毛草也。又姓。《戰國策》晉有大夫芬質。又《韻補》孚焉切。《楊芳·合歡詩》爰有承露枝，紫榮合素芬。扶疎垂淸藻，布翹芳且鮮。《說文》本作㞣。或从艸。《六書略》又作𡸐。又𡵳。考證：〔《集韻》《韻會》《正韻》草初生分布也。〕謹照原文分布上增香字。〔又姓。《戰國策》晉有大夫芬只。〕謹照廣韻原文芬只改芬質。

𦬛：《集韻》彌殄切，音丏。草名。

芭：《唐韻》伯加切《集韻》《韻會》《正韻》邦加切，𠀤音巴。《玉篇》芭蕉。見蕉字註。又香草。《楚辭·九歌》傳芭兮代舞。《註》巴巫所持香草名也。又披巴切，音葩。人名。《前漢·揚雄傳》雄年七十一卒，侯芭爲起墳。又與葩通。《大戴禮·夏小正》拂桐芭。拂也者，拂也，桐芭之時也。

芮：《唐韻》而銳切，音汭。《說文》芮芮，草生貌。又《本草註》石龍芮，生于石上，其葉芮芮短小，故名。《潘岳·西征賦》蕞芮于城隅者，又百不處一。《註》芮，小貌。又國名。《詩·大雅》虞芮質厥成。《史記·周本紀註》《晉太康地理志》：虞西北四十里有芮城，芮城西二十里古芮國也。又水涯。《詩·大雅》芮鞫之卽。《箋》芮之言內也。水之內曰隩，水之外曰鞫。又《史記·蘇秦傳》革抉㕹芮，無不畢具。《索隱註》芮謂繫楯之後綬也。又姓。《通志·氏族略》司徒芮伯之後，齊景公妾曰芮姬。又《集韻》如劣切，音爇。《通鑑》宋元嘉二十七年，芮芮遣使遠輸誠款。《胡三省註》芮芮卽蠕蠕。魏呼柔然爲蠕蠕，南人語轉爲芮芮。沈約《宋書》、李延壽《南史》皆以蠕蠕爲芮芮，從南人語音也。

芯：《集韻》思林切，音心。《類篇》草名。

芰：〔古文〕茤𦼽《唐韻》《集韻》𠀤奇寄切，音妓。《說文》蔆也。《楚語》屈到嗜芰。《屈原·離騷》製芰荷以爲衣兮。《酉陽雜俎》今人但言蔆芰，諸解草木書，亦未分別，唯《王安貧·武陵》記云：四角、三角曰芰，兩角曰蔆。《本草註》其葉支散，故字从支。又水名。《水經注》來需之水，西歷芰澗水。《集韻》亦作𦼽。古文𦼽从𢾁作。《集韻》𦼽从𢾝作。

花：〔古文〕蘤《唐韻》《集韻》《正韻》𠀤呼瓜切，音譁。《正字通》草木之葩也。《歐陽修·花品序》洛陽人稱花曰某花某花，稱牡丹則直曰花。又地名。《廣州志》南海縣有花田。又姓。唐有花驚定。《杜甫詩》成都猛將有花卿。《通志·氏族略》宋有尚書郞花尹。又《韻補》音訶。《棗據詩》延首觀神州，廻晴盻曲阿。芳林挺修榦，一歲再三花。《說文》本作華。榮也。从艸𠂹，鄭氏曰：𠂹，象華葉垂敷之形，亏象蔕萼也。《唐韻古音》按花字，自南北朝以上不見于書，晉以下書中閒用花字，或是後人攺易。唯《後漢書·李諧·述身賦》曰：樹先春而動色，草迎歲而發花。又云：肆雕章之腴旨，咀文藝之英華。花字與華𠀤用。而五經、諸子、楚辭、先秦、兩漢之書，皆古文相傳，凡華字未有攺爲花者。考太武帝始光二年三月初造新字千餘，頒之遠近，以爲楷式，如花字之比，得非造于魏晉以下之新字乎。

芲：《篇海》俗花字。

芳：《唐韻》《集韻》《正韻》𠀤敷方切，音妨。《說文》香草也。《屈原·離騷》雜杜蘅與芳芷。《註》杜蘅、芳芷，皆香草名。又《玉篇》芬芳，香氣貌。《司馬相如·美人賦》芳香芬烈。又《屈原·離騷》芳與澤其雜糅兮。《註》芳，德之臭也。《晉書·元帝紀》文景垂仁，傳芳于南頓。又《韻會》州名。地多芳草，置在常芳縣。又姓。《通志·氏族略》《風俗通》云：漢有幽州刺史芳垂敷。《韻學集成》作芳。芳字从屮作屮下方。考證：〔《屈原·離騷》芳與澤其雜糅兮。《註》芳，德之貌也。〕謹照原文貌改臭。

芴：《唐韻》《韻會》《正韻》𠀤文弗切，音物。菲芴，土瓜也。《陸璣詩疏》菲，幽州謂之芴。詳菲字註。又軋芴，緻密也。《司馬相如·上林賦》縝紛軋芴。又呼骨切，音忽。《莊子·至樂篇》芒乎芴乎，而無從出乎。《荀子·正名篇》故愚者之言，芴然而粗。考證：〔《司馬相如·上林賦》縝紛緻芴。〕謹照原文緻芴改軋芴。

芵：《玉篇》古穴切，音決。芵光，芵明也。《爾雅·釋草》薢茩，芵光。《疏》葉如江芒，子形如馬蹄，呼爲馬蹄芵明。《廣雅》謂之羊躑躅。又通決。《杜甫詩》雨中百草秋爛死，階下決明顏色鮮。

芶：《篇海》音勾。菜名。

芷：《唐韻》《韻會》《正韻》𠀤諸市切，音止。白芷，藥名。《本草》一名芳香，一名澤芬，生河東川谷中，主長肌膚，潤澤顏色，可作面脂。《荀子·勸學篇》蘭槐之根是爲芷。《屈原·離騷》扈江蘺與辟芷兮。又地名。《前漢·夏侯嬰傳》戰于藍田芷陽。《註》芷陽，後爲霸陵縣。◎按芷陽《史記》作茝陽，音義同。

芸：《廣韻》《集韻》玉分切《韻會》《正韻》于分切，𠀤音雲。《說文》草也，似目宿。《禮·月令》芸始生。《註》芸，香草也。《爾雅翼》芸類豌豆，叢生，其葉極芳香，秋後葉閒微白如粉，南人採置席下，能去蚤蝨。今謂之七里香。《續博物志》《典略》云：芸香辟紙魚蠹，故藏書臺稱芸臺。《成公綏·芸香賦》美芸香之脩潔，合隂陽之淑淸。又《急就篇註》芸，芸蒿也，生熟皆可啗。又《拾遺記》芳蔬園多異菜，有菜名芸薇，紫色者最繁，一名芸芝。又多貌。《老子·道德經》夫物芸芸，各復歸其根。又通耘。《論語》植其杖而芸。《何晏註》除草曰芸。又音運。《詩·小雅》裳裳者華，芸其黃矣。《集韻》作𦱚。

芹：《唐韻》巨斤切《集韻》《韻會》渠斤切，𠀤音勤。《說文》楚葵也。《詩·魯頌》思樂泮水，薄采其芹。《箋》芹，水菜也。《爾雅疏》水芹，一名水英。《呂氏春秋》菜之美者，有雲夢之芹。《埤雅》芹潔白而有節，其氣芬芳，味不如蓴之美，故列子以爲客有獻芹者，鄕豪取而嘗之，蜇於口，慘於腹也。又水名。《水經注》濟水又東北合芹溝水。又《集韻》渠希切，音祈。水草。又《類篇》几隱切，音謹。菜蒿類。原凡隱切。考證：〔《類篇》凡隱切，音謹。〕謹照原文凡隱切改几隱切。

芺：《玉篇》烏老切《唐韻》烏皓切，𠀤音襖。《說文》苦芺，草也。味苦，江南食以下氣。又《集韻》於兆切，音夭。《爾雅·釋草》鉤芺。《疏》薊類，一名鉤，一名芺。《郭註》大如拇指，中空，莖頭有臺，初生可食。又于到切，音奧。義同。

芻：《唐韻》側愚切《正韻》楚徂切，𠀤音初。《說文》刈草也。《詩·大雅》詢于芻蕘。《疏》芻者飼牛馬之草。《孟子》猶芻豢之悅我口。《趙註》草食曰芻。《韻會》羊曰芻，犬曰豢，皆以所食得名。又《禮·祭統》士執芻。《註》藁也。《詩·小雅》生芻一束。《箋》苽草刈取以用曰芻，故曰生芻。又草名。《小雅》終朝采綠。《箋》綠，王芻也。又梵語謂僧曰苾芻。又芻尼。《許彥周詩話》嘗作七夕詩，押潘尼字，難于屬和，後讀《藏經》，有呼喜鵲爲芻尼。又姓。見《何氏姓苑》。又《集韻》葘尤切，音鄒。《韓愈·駑驥詩》力小若易制，價微良易酬。渴飮一斗水，饑食一束芻。《六書正譌》芻象包束草之形，俗作蒭，非。《干祿字書》通作𦷝、𦱪。考證：〔《孟子》猶芻豢之悅我口。《趙註》草牲曰芻。〕謹照原文牲改食。

芼：《唐韻》《集韻》《韻會》《正韻》𠀤莫報切，音耄。《說文》草覆蔓也。又《爾雅·釋言》芼，搴也。《註》皆擇菜也。又《五音集韻》武道切，音媢。用菜雜肉爲羹也。《禮·內則》芼羹。《疏》芼菜者，按《公食大夫禮》三牲皆有芼，牛藿、羊苦、豕薇也。又《韻會》謨袍切，音毛。《柳宗元詩》野蔬盈傾筐，頗雜池沼芼。《註》芼，草也。又音莫。《詩·周南》左右芼之。叶下樂韻。

䒢：《唐韻》五剛切《集韻》魚剛切，𠀤音昂。《說文》菖蒲也。又《集韻》魚兩切，音仰。《玉篇》作𦯒草，出池水邊。

芽：《唐韻》五加切《集韻》《韻會》《正韻》牛加切，𠀤音衙。《說文》萌芽也。《禮·月令》是月也，安萌芽。《呂氏春秋》萌芽始震，凝寒不形。《關尹子·四符篇》核芽相生。又《博雅》始也。《參同契》隂陽之始，𤣥合黃芽。又《韻補》牛何切，音俄。《白居易·種桃歌》食桃種桃核，一年核生芽。去春已稀少，今春漸無多。又訛乎切，音吾。《揚雄·徐州箴》禍如丘山，本在萌芽。牧臣司徐，敢告僕夫。《唐韻古音》按《月令》《參同契》等書古音俱讀如吾，至《晉書》童謠，草木萌芽殺長沙，則轉爲今音矣。

芾：《唐韻》《韻會》《正韻》𠀤方味切，音沸。《詩·召南》蔽芾甘棠。《傳》蔽芾，小貌。又布蓋切，音貝。義同。又《廣韻》分物切，音弗。草木翳薈也。《博雅》芾芾，茂也。又《韻畧》與韍同。《詩·曹風》彼其之子，三百赤芾。《傳》芾，韠也。《小雅》朱芾斯皇。

芿：《唐韻》而證切《集韻》如證切，𠀤音認。草不剪也。《列子·黃帝篇》藉芿燔林。《唐書·杜祐傳》祐于朱坡樊川，頗治亭館林芿，鑿山股泉，與賔客置酒爲樂。《方干詩》芿草不停獸。又《集韻》如烝切，音仍。艿或作芿。詳艿註。

䒣：《直音》同苒。

苀：《唐韻》胡郞切《集韻》寒剛切，𠀤音杭。《爾雅·釋草》苀，東蠡。《張衡·西京賦》草則葴莎菅，蒯薇蕨茘苀。又《集韻》居郞切，音岡。草名。葉似蒲，叢生。

𦬜：《集韻》胡故切，音護。草名。可爲繩。《篇海》與𦬚同。

𦬝：《集韻》北末切，音撥。《類篇》小貌。

䒤：《集韻》入質切，音日。草名。

𦬞：《集韻》他年切，音天。草名。

𦬟：《集韻》古文萁字。註詳八畫，亦作〈艹下亓〉。

𦬠：《字彙補》古文舉字。註詳臼部十一畫。《石鼓文》具𠔟𦬠㧘。《玉篇》同茻。

苁：《玉篇》與從同。註詳彳部八畫。

苂：《字彙補》音未詳。《繆襲·尤射》期苂然有成者。

𦬡：《直音》同萃。

𦬢：《直音》菩提二字。《字彙補》見《經藏》。亦作𦬵。

𦬣：《篇海》音冈。草名。

𦬤：《直音》同𦬚。

𦬥：《篇海》同𦭺。

苃：〔古文〕𢇬《字彙補》以久切，音友。草名。

䒥：《字彙補》母官切，音瞞。相當也。

𦬦：《集韻》疑古作𦬦。註詳疋部九畫。

𦬧：《玉篇》古文友字。註詳又部二畫。《集韻》古文作𦫹。

苐：《集韻》《正韻》𠀤與𦯔同。又複姓。《通志·氏族略》不苐氏，子姓也。《正字通》《篇海》俗誤作次第之第，非。《韻會》第，但也。亦作弟。《字彙》作苐，非。

𦬷：《集韻》與䔂同。

苑：《唐韻》《正韻》於阮切《集韻》《韻會》委遠切，𠀤音婉。《說文》所以養禽獸也。《周禮·地官·囿人疏》古謂之囿，漢謂之苑。《前漢·高帝紀》故秦苑囿園池，令民得田之。《註》養禽獸曰苑。《白虎通》苑囿所以在東方，謂養萬物。東方，物所生也。又縣名。《史記·高祖功臣侯年表》高苑侯丙倩。《索隱註》縣屬千乗。又善苑，國名。見《洞冥記》。又《莊子·天地篇》諄芒將東之大壑，適遇苑風於東海之濵。《註》苑風，扶搖大風也。又書名，如《文苑》《類苑》》《藝苑》《說苑》之類。又宮室名。如內苑、禁苑、西苑、南苑之類。又星名。《史記·天官書》句曲九星，二曰天苑。又藥名。蕀苑，遠志也。見《博雅》。又《集韻》《韻會》𠀤紆願切，音怨。《周禮·地官》禁山之爲苑。劉昌宗讀去聲。《左思·吳都賦》遭藪爲圃，値林爲苑。異荂蓲蘛，夏曄冬蒨。又《類篇》于袁切，音鴛。人姓。《左傳》苑何忌，齊大夫。《魏志》渤海苑康。又音鬱。《詩·小雅》我心苑結。《箋》苑，猶屈也，積也。《釋文》音鬱。又《正韻》委粉切，讀如蘊。義同。又苑、菀互通。《前漢·百官表》牧師菀令。《晉語》人皆集于苑。又《韻補》叶音氳。《詩·秦風》蒙伐有苑。《註》苑，文貌，讀平聲，叶上羣韻。考證：〔《詩·小雅》我心苑結。《傳》苑，猶屈也，積也。《箋註》讀鬱。〕謹照原文傳改箋。箋註讀鬱改釋文音鬱。

䒦：《唐韻》匹凡切，音𧦟。《說文》草浮水中貌。又《廣韻》孚梵切，音泛。義同

苒：《唐韻》《集韻》《類篇》𠀤而琰切，音冉。草盛貌。又荏苒，猶展轉也。見荏字註。

苓：《唐韻》《集韻》《韻會》𠀤郞丁切，音靈。《說文》卷耳也。《爾雅·釋草》菤耳，苓耳也。《註》卷耳形似䑕耳，叢生如盤。《陸璣疏》可煑爲茹，滑而少味，四月中生子，如婦人耳璫。幽州謂之爵耳。《博雅》苓耳，枲耳也。又《詩·邶風》山有榛，隰有苓。《傳》苓，大苦也。又茯苓，藥名。《淮南子·說山訓》千年之松，下有茯苓。《魏志》潁川郤儉，能辟穀餌茯苓。又豬苓。《本草註》其塊黑，似豬矢，故名。《韓愈·進學解》是猶昌陽引年，而進以狶苓也。又地名。《晉書·地理志》扶苓縣，屬九德郡。又通零。《說文》草曰苓，木曰落。又《集韻》靈年切，音蓮。草名。《枚乗·七發》蔓草芳苓。《註》古蓮字。《韻會》亦作蘦。又作䕘。

苔：《唐韻》徒哀切《韻會》《正韻》堂來切，𠀤音臺。蘚也。《淮南子註》靑苔，水垢也。《陸龜蒙·苔賦》高有瓦苔，𤰞有澤葵，散岩竇者曰石髮，補空田者曰垣衣，在屋曰昔邪，在水曰陟釐。《述異記》苔，又名重錢，呼爲宣蘚，南人呼爲姤草。《集韻》亦作菭。

苕：《唐韻》徒聊切《集韻》《正韻》田聊切，𠀤音迢。《詩·陳風》邛有旨苕。《疏》苕苕，饒也。幽州人謂之翹，夏生，莖如勞豆而細，葉似蒺藜而靑，其莖綠色，可生食，如小豆藿。又《詩·小雅》《苕之華》芸其黃矣。《註》陵苕，一名䑕尾，生下濕水中，七八月中花紫，似今紫草花，可染皁，煑以沐髮卽黑。又《爾雅·釋草》連，異翹。《註》一名連苕。又水名。《山海經》龍首之山，苕水出焉。又苕苕，高貌。《水經注》虎牢臨河，苕苕孤上。《張衡·西京賦》壯亭亭以苕苕。又《詩·苕之華》，徐邈讀作時饒切，同軺。

苖：《唐韻》徒歷切《集韻》亭歷切，𠀤音翟。《爾雅·釋草》苖，蓚。《類篇》羊蹄草也。又《玉篇》丑六切，音蓄。《廣韻》他歷切，音惕。義𠀤同。《爾雅·釋草》苖，蓨。考證：〔《爾雅·釋草》苖修。〕謹照原文苖修改苖蓚。

苗：〔古文〕𡩈《唐韻》武儦切《集韻》《韻會》《正韻》眉鑣切，𠀤音描。《說文》草生于田者，榖曰苗。凡草初生亦曰苗。《詩·王風》彼黍離離，彼稷之苗。《魏風》碩䑕碩䑕，無食我苗。《註》嘉穀也。又《爾雅·釋天》夏獵曰苗。《註》爲苗除害也。《詩·小雅》之子于苗，𨕖徒囂囂。又《書·舜典》𥨥三苗于三危。《史記·夏本紀註》《神異經》：西荒中有人焉，面目手足皆人形，而胳下有翼，不能飛，爲人饕餮，淫𨓜無理，名曰苗民。又《博雅》衆也。《後漢·鄧皇后紀》損膳解驂，以贍黎苗。又胤也。《屈原·離騷》帝高陽之苗裔兮。《後漢·𡨥恂傳》功臣苗緒。又地名。《左傳·襄二十六年》晉人與之苗。《註》苗，晉地。又山名。《淮南子·修務訓》苗山之鋌。《註》苗山，利金所出也。又姓。《晉語》苗棼皇，晉大夫。又《韻補》眉彪切，音繆。《韓愈·楚國夫人墓銘》高陵相漢，義以家酬。遷于南陽，始自郞苗。

苘：《唐韻》口迥切，音褧。《玉篇》與檾同。《類篇》枲屬。《正字通》俗作䔛。

苙：《韻會》《正韻》𠀤力入切，音立。《揚子·方言》苙，圂也。《郭註》謂蘭圂也。《孟子》旣入其苙。又《廣韻》其立切，音及。艸名。《博雅》白苙，𦬖薋也。《集韻》藥艸，白芷也。亦作芨。

苚：《集韻》余頌切，音用。《直音》草名。

苛：《集韻》《韻會》《正韻》𠀤寒歌切，音何。《說文》小草也。又《廣韻》政煩也。《禮·檀弓》苛政猛于虎。《前漢·高帝紀》父老苦秦苛法久矣。《師古註》苛，細也。又《禮·內則》問衣燠寒，疾痛苛癢，而敬抑搔之。《爾雅·釋言》苛，妎也。《註》煩苛者，多疾妎。又《周禮·春官·世婦》大喪，比外內命婦之朝，莫哭不敬者，而苛罰之。《註》苛，譴也。又《晉語》朝夕苛我邊鄙。《註》苛，擾也。又《素問》苛疾不生。《註》苛，重也。又《揚子·方言》苛，怒也。又姓。《正字通》漢苛異。又上聲。《類篇》下可切，音荷。急也。又《集韻》虎何切《羣經音辨》呼多切，𠀤音呵。苛察也。《鄭康成·說禮》司關掌苛察姦人。《前漢·王莽傳》大司空士夜過奉常亭，亭長苛之。又《集韻》黑嗟切。義同。

䒧：《唐韻》去魚切，音祛。草器。又丘倨切，音去。草名。《類篇》作𦳰。

苜：《唐韻》《集韻》莫六切《正韻》莫卜切，𠀤音牧。《本草》苜蓿，一名牧蓿，謂其宿根自生，可飼牧牛馬也。《史記·大宛列傳》馬嗜苜蓿，漢使取其實來，于是天子始種苜蓿肥饒地。《西京雜記》苜蓿，一名懷風，時人謂之光風，茂陵人謂之連枝草。《述異記》張騫苜蓿，今在洛中。《韓愈詩》萄苜从大漠。《漢書》作目宿。又《博雅》水苜，𦸚也。

苝：《唐韻》《玉篇》𠀤蒲昧切，音佩。《集韻》山䪥也。

苞：《唐韻》布交切《集韻》《韻會》班交切，𠀤音包。《說文》草也，南陽以爲麤履。《司馬相如·子虛賦》其高燥，則生葴菥苞荔。《註》苞，藨也。《漢書註》卽今所用作席者。又本也。《易·否卦》繫于苞桑。《疏》凡物繫於桑之苞本，則牢固也。《詩·商頌》苞有三蘖。又草木叢生也。《爾雅疏》物叢生曰苞，齊人名曰槇。又通包。《儀禮·旣夕》苞二。《註》所以裹羊豕之肉。《子貢·詩傳》朋友相贈賦木瓜，子曰：見苞苴之禮焉。又《韻補》逋侯切，音近褒。《詩·大雅》如山之苞。叶下流韻。《揚子·太𤣥經》蒼水維流，厥美可以達于瓜苞。又上聲。《詩·大雅》實方實苞。叶下好韻。又《集韻》蒲交切。同匏。瓠也。又被表切，音殍。與藨同。◎按《郭忠恕·佩觿集》草名之苞，不當通厥包之包。苞，平表反。包，班交反。截然爲二。然經典俱通用，今仍舊。考證：〔子夏《詩傳》朋友相贈賦木瓜，子曰，見苞苴之禮焉。〕謹按詩傳是子貢作，今据改子貢。

苟：〔古文〕𠷜《唐韻》《廣韻》古厚切《集韻》《類篇》《正韻》舉后切，𠀤音垢。《說文》草也。又誠也。《魯語》夫苟中心圖民，知雖不及，必將至焉。又且也。《晏子·雜上篇》行廉不爲苟得，道義不爲苟合。又但也。《揚子·法言》非苟知之。又《韓詩外傳》指緣謬辭謂之苟。又磯名。《水經注》苟磯，亦曰南陽磯。又姓。《廣韻》漢有苟參。《急就篇》苟貞夫。《註》苟，草名也。所居饒之，因以爲氏。又《集韻》居侯切，音鉤。苟吻，草名。又《類篇》果羽切。《唐韻古音》讀矩。《蔡邕·述行賦》登高斯賦，義有取兮。則善戒惡，豈云苟兮。翩翩獨征，無疇與兮。

苠：《集韻》眉貧切，音旻。竹膚。又《類篇》衆多貌。《揚子·太𤣥經》天穹窿而周乎下，地旁薄而向乎上，人苠苠而處乎中。亦作𦳜。《急就篇》牡蒙，一名黃𦳜。

苡：《唐韻》羊己切《韻會》《正韻》養里切，𠀤音以。《玉篇》芣苡，草名。又《廣韻》薏苡，蓮實。《本草》薏苡仁，開紅白花，結實靑白色，形似珠而稍長。一名回回米，又呼西番蜀林，俗名草珠鬼。《吳越春秋》有莘氏之女，得薏苡而吞之，生禹。《後漢·馬援傳》南方薏苡實大，援軍還，載之一車，有譖之者以爲所載皆明珠。又《集韻》象齒切，音似。義同。又《類篇》烏禾切。婆苡、室韋，皆北狄別種名。

苢：苡本字。

苣：《唐韻》其呂切《集韻》《正韻》臼許切，𠀤音巨。《說文》束葦燒也。今俗別作炬，非是。《後漢·皇甫規傳》束苣乗城。又《唐書·車服志》凡天子之車五路，金鳳翅，畫苣文鳥獸。又《玉篇》苣藤，胡麻也。《曹唐·遊仙詩》喫盡溪頭苣蕂花。又《本草》萵苣，見萵字註。又白苣，似萵苣，葉有白毛，氣味苦寒。又苦菜，一名苦苣。《韻會》野生曰褊苣。《杜甫詩》苦苣刺如針。《註》卽野苣也。

苤：《集韻》攀悲切，音丕。草木花盛貌。《正字通》同芣，非。

若：〔古文〕𦱡𦱶𧁇《唐韻》而灼切《集韻》《韻會》《正韻》日灼切，𠀤音弱。《說文》若，擇菜也。又《玉篇》杜若，香草。《楚辭·九歌》采芳洲兮杜若。《夢溪筆談》杜若，卽今之高良薑。又順也。《書·堯典》欽若昊天。《傳》敬順也。《詩·小雅》曾孫是若。又汝也。《儀禮·士昏禮》勗帥以敬先妣之嗣，若則有常。《晉語》晉文公謂勃鞮曰：爾爲惠公從余于渭濵，命曰三日，若宿而至。又如也。《書·盤庚》若網在綱。又乃也。《周語》必有忍也，若能有濟也。又語辭。《儀禮·士相見禮》君若降送之，則不敢顧。《疏》若者，不定之辭也。又《前漢·武帝紀》民年九十以上，爲復子若孫。《註》若者，豫及之辭也。又若若，垂貌。《前漢·石顯傳》印何纍纍綬若若耶。又《莊子·秋水篇》向若而歎。《註》若，海神。又歲名。《爾雅·釋天》太歲在丑曰赤奮若。又若木。《淮南子·地形訓》若木在建木西。《楚辭·天問》若華何光。《註》若木何能有明赤之光華乎。又水名。《水經注》若水東南流，鮮水注之。又姓。《正字通》漢下邳相若章。又《廣韻》人者切，音惹。乾草也。又般若，梵語謂智慧也。《晉書·曇霍傳》霍持一錫杖，令人跪，曰：此是波若眼。又《韻會》浮屠所居，西域謂之蘭若。《柳宗元文》蘭若眞公。《註》官賜額者爲寺，私造者爲招提、蘭若。又人賒切，音婼。蜀地名。《前漢·地理志》若屬南郡，春秋傳作鄀。《唐韻古音》讀汝三略，尊𤰞相若，强弱相虜。古人讀若字爲汝，故傳記之文，多有以若爲汝者。《史記·項羽本紀》云：吾翁卽若翁，《漢書》云吾翁卽汝翁，此可據也。

苦：《唐韻》康土切《集韻》《韻會》孔五切，𠀤音䇢。《說文》大苦，苓也。《詩·唐風》采苦采苦，首陽之下。《傳》苦，苦菜也。陸璣云：生田及山澤中，得霜甜脃而美。《謝靈運·山居賦》二箭殊葉，四苦齊味。《自註》四苦：靑苦、白苦、紫苦、黃苦。又味也。《書·洪範》炎上作苦。《詩·邶風》誰謂荼苦，其甘如薺。又《集韻》勤也。《孟子》必先苦其心志。又患也。《前漢·賈誼傳》非徒病腫，又苦𨂂盭。又《類篇》急也。又《博雅》悵也。又《揚子·方言》快也。楚曰苦，秦曰了。《郭璞曰》苦而爲快，猶以臭爲香，治爲亂，反覆用之也。又去聲。《正韻》苦故切，音庫。困也。《西溪叢語》今人不善乗船謂之苦船，北人謂之苦車。又姓。大夫苦成，見《國語》。又《通志·氏族略》漢有會稽太守苦灼。又果五切，音古。惡也。《周禮·冬官考工記》辨其苦良。《註》謂分別縑白之麤細。《齊語》辨其功苦。《註》功，牢也。苦，脃也。《史記·五帝紀》河濵器皆不苦窳。《註》苦，麤也。又音怙。地名。《史記·老莊列傳》老子者，楚苦縣厲鄕曲仁里人也。◎按苦良，苦窳，功苦之苦，或作楛，或作沽，亦通盬，義同。《直音》作苦。苦字从艸作。

苧：《唐韻》直呂切《集韻》丈呂切，𠀤音佇。草名。可爲繩。《張衡·南都賦》其草則藨苧薠莞。《王褒·僮約》多取蒲苧，益作繩索。《本草》取苧根和米粉爲餠禦饑，味甘美。又苧蘿，山名。《吳越春秋》苧蘿山鬻薪之女曰西施、鄭旦。又《集韻》陳如切，音除。義同。又通作紵。《詩·陳風》東門之池，可以漚紵。《註》苧同。亦作芧。考證：〔《張衡·南都賦》其草則藨苧蘋莞。〕謹照原文蘋莞改薠莞。

苨：《唐韻》奴禮切《集韻》乃禮切，𠀤音禰。《爾雅·釋草》苨，菧苨。《註》薺苨也。《劉勰·新論》愚與直相像，若薺苨之亂人參。又通作泥。《詩·大雅》維葉泥泥。《釋文》張揖作苨苨。《博雅》苨苨，茂盛也。考證：〔《詩·大雅》維葉泥泥。《疏》張揖作苨苨。〕謹照原文疏改釋文。

苩：《集韻》同葩。又薄陌切，音白。《韻會》姓也，百濟有苩氏。

苪：《唐韻》兵永切，音丙。《玉篇》明著也。

苫：《唐韻》失廉切《集韻》《韻會》《正韻》詩廉切，𠀤音痁。《玉篇》以草覆屋。《爾雅·釋器》白蓋謂之苫。《註》白茅苫，今江東呼爲蓋。《通鑑》被苫而耕。《胡三省註》被苫於身，以蔽雨也。又凶服者，以爲覆席。《禮·檀弓》寢苫枕干。《儀禮·喪服傳》居倚廬，寢苫。《註》寢苫者，哀親之在草。又姓。《通志·氏族略》魯大夫苫夷之後也。又廉苫。《晉書·索靖傳草書狀》窈窕廉苫，隨體散布。又去聲，舒贍切，音閃。義同。又《類篇》他兼切，音𣸸。靑苫，藥草。《直音》作苫。苫字从艸作。

苬：《唐韻》似由切，音囚。《爾雅·釋草》苬芝。《郭註》一年三花，爲瑞草也。又《類篇》夷周切，音由。義同。

苭：《唐韻》烏皎切，音杳。《玉篇》草長貌。

苮：《唐韻》《集韻》𠀤相然切，音仙。《玉篇》草名。似莞。《隋書·禮儀志》南郊神座，皆用苮席。《皮日休詩》𨕖勝鋪苮席。

苯：《唐韻》布忖切，音畚。《玉篇》苯䔿，草叢生也。《晉書·衞恆傳》禾卉苯䔿以垂穎。詳䔿字註。

苰：《唐韻》胡肱切，音弘。《玉篇》藤苰，胡麻也。又與鞃通。《詩·大雅》鞹鞃淺幭。《疏》鞃又作苰。

英：《唐韻》《集韻》《韻會》《正韻》𠀤於驚切，音瑛。《爾雅·釋木》華而不實者謂之英。《詩·鄭風》有女同車，顏如舜英。《註》英，猶華也。又木名。《爾雅·釋木》權，黃英。又葉亦謂之英。《屈原·離騷》夕餐秋菊之落英。《西溪叢語》《宋書·符瑞志》沈約云：英，葉也。《離騷》餐落英，言食秋菊之葉也。據《玉函方》甘菊三月上寅採葉，名曰玉英，是英亦謂之葉也。又《禮·禮運》大道之行也，與三代之英。《註》倍𨕖曰俊，千人曰英。《孟子》得天下英才而敎育之。又《博雅》美也。《晉書·荀闓傳》京師語曰：洛中英英荀道明。又《爾雅·釋山》再成，英。《疏》山形兩重者名英，今南郡英山縣，蓋取此名也。又瓊英，美石似玉者。《詩·齊風》尚之以瓊英乎而。《水經注》《孫盛·魏春秋》曰：文帝愈增崇宮殿，取白石英及紫石英。又英英，雲貌。《詩·小雅》英英白雲，露彼菅茅。又《詩·小雅》二矛重英。《註》以羽飾矛。《魯頌》朱英綠縢。《疏》蓋絲纒而朱染之。又樂名。《前漢·禮樂志》帝嚳作《五英》。英，華茂也。又國名。《史記·陳杞世家》臯陶之後，或封英、六。《楚世家註》英國在淮南，蓋蓼國也。又姓。《通志·氏族略》英氏，以國爲氏，漢有九江王英布。又於䖍切，音閼。《班固·西京賦》翡翠、火齊。流耀含英。縣黎、垂棘，夜光在焉。又《唐韻古音》于良切，讀央。《屈原·九歌》浴蘭湯兮沐芳，華采衣兮若英。《毛詩·本音》舜英、重英、瓊英、美如英，俱叶韻讀央。《管子·地員篇》五色雜英，各有異章。《集韻》英，稻初生未移者，亦讀央。又於慶切，音映。飾也。

苲：《集韻》側下切，音鮓。土苴也。又疾各切，音昨。地名。《晉書·地理志》定苲縣，屬越巂郡。又山名。《後漢·郡國志》湞陽有苲領山。

𦬸：《唐韻》《玉篇》𠀤同术。《山海經》女几之山，其草多菊𦬸。

苳：《唐韻》都宗切，音冬。《說文》草也。《類篇》苣苳，冬生。

𦬹：《唐韻》當割切，音怛。蕈𦬹。又《集韻》徒案切，音憚。《玉篇》𦬹草。

苴：《集韻》千余切，音蛆。《玉篇》麻也。《詩·豳風》九月叔苴。《傳》苴，麻子也。《莊子·讓王篇》顏闔守陋閭，苴布之衣，而自飯牛。《註》苴，有子麻也。又《禮·喪服小記》苴，杖竹也。《註》苴者，黯也，心如斬斫，貌若蒼苴，所以縗裳、絰杖，俱備苴色。《儀禮·喪服傳》斬衰裳，苴絰、杖、絞帶。《疏》以一苴目此三事，謂苴麻爲首絰、要絰，又以苴竹爲杖，苴麻爲絞帶。又《廣韻》子余切，音沮。履中草。又《禮·曲禮》凡以弓劍、苞苴、簞笥問人者。《註》苴，藉也。《管子·霸言篇》上夾而下苴。《註》苴，包裹也。又木名。《山海經》服山，其木多苴。又《司馬相如·子虛賦》諸柘巴苴。《註》巴苴，草名。又地名。《史記·索隱註》狄苴，在渤海。又姓。《前漢·貨殖傳》有平陵苴氏。又鋤加切，音槎。水中浮草也。《詩·大雅》如彼棲苴。《疏》苴是草木之枯槁者，故在樹未落及已落爲水漂皆稱苴也。《楚辭·悲回風》草苴比而不芳。《註》枯曰苴。又《正韻》宗蘇切，音租。茅藉祭也。《前漢·郊祀志》掃地而祠，席用苴稭。《註》讀如租。又《類篇》徐嗟切，音斜。苴咩城，在雲南。又《集韻》側下切，音鮓。《莊子·讓王篇》其土苴以治天下。《註》土苴，和糞草。《韓愈文》補苴罅漏。又《正韻》將豫切，音怚。《前漢·終軍傳》苴白茅于江、淮。《註》苴，于豫切。又讀作巴。《史記·張儀傳》苴蜀相攻擊。《索隱註》苴，音巴。又讀苞。《後漢·徐廣傳註》譙周曰：益州天苴，讀爲苞黎之苞。又《五音集韻》子與切，音咀。《羣經音辨》亦音咀。又《正韻》才野切，音灺。幔也。又伺也。考證：〔又《禮·曲禮》凡以弓劍苞苴簟笥問人者。〕謹照原文簟笥改簞笥。〔《前漢·終軍傳》苴白毛于江淮。〕謹照原文白毛改白茅。

𦬺：《唐韻》許永切，音泂。《類篇》草名。又《正韻》詡往切，音怳。《前漢·外戚傳》寢淫敞𦬺，寂兮無音。《師古註》與怳同。註見心部五畫。

𦬻：《集韻》女加切，音拏。藷𦬻，草名。又女居切，音挐。義同。◎按藷𦬻本作藷蒘，見蒘字註。

䒨：《唐韻》徐姊切《集韻》序𡛷切，𠀤音兕。《玉篇》蒿也。又矧視切，音矢。《說文》菜也。

苵：《唐韻》《韻會》𠀤徒結切，音迭。《爾雅·釋草》蕛苵。《疏》蕛，一名荎。亦作苵。又《集韻》作𦼺。

苶：《唐韻》奴結切《正韻》乃結切，𠀤音涅。《韻會》疲貌。一曰忘也。《莊子·齊物論》苶然疲役，而不知其所歸。《唐書·白敏中傳》是時居易足病發，宰相李德裕言其衰苶，不任事。

𦬼：《直音》同苶。

苷：《集韻》《韻會》𠀤沽三切，音甘。《說文》甘草也。《本草》一名靈通，一名國老。此草最爲衆藥之主，經方少有不用者，猶如香中有沉香也。治七十二種乳石毒，解一千二百般草木毒，調和果藥有功，故有國老之號。《王十朋詩》閒庭勝蒔苷。《正字通》草味甘，故名甘草。俗加艸，與通草作蓪、牛膝作䒜同。

𦬽：《六書正譌》補抱切，草盛貌，俗作葆，非。○按經史俱作葆，必从𦬽廢葆，《正譌》之說太泥。

苸：《玉篇》火烏切《篇海》音呼。草名。

苹：《唐韻》符兵切，音平。《爾雅·釋草》苹，藾蕭。《注》今藾蒿也。《詩·小雅》呦呦鹿鳴，食野之苹。《箋》藾蕭也，葉青白色，莖似箸而輕肥，始生香可生食，又可蒸食。又《集韻》萍也，群萍字註。又苹苹，草貌。《宋玉高唐賦》涉漭漭，馳苹苹。《孟郊韓愈聯句》騁遙略苹苹。又蒲眠切，音軿。《周禮春官車僕》苹車之萃。《類篇》苹車名所以對敵自蔽隱者。又披耕切，音拼。《馬融長笛賦》爭湍苹縈。《注》苹縈，廻旋也。

苺：《集韻》母罪切，音浼。《說文》馬苺也。《類篇》卽覆盆草也。《本草》有蛇苺、蠶苺、烏蘞苺。又武道切，音芼。義同。

苻：《唐韻》防無切《集韻》馮無切，𠀤音扶。《爾雅·釋草》苻，鬼目。《註》莖似葛，葉圓而毛，子如耳璫，赤色，叢生。江東人呼鬼目草。又姓。《晉書·載記苻洪傳》其先蓋有扈之苗裔，始其家池中蒲生，長五丈，五節，如竹形，因以爲氏。後洪以讖文有草付應王，又其孫堅背有草付字，遂改姓苻氏，自稱三秦王。又《韻會》芳無切，音孚。草之莩甲。《史記·律書》甲者，言萬物剖苻甲而出也。《索隱註》苻甲，猶莩甲也。又《正韻》薄胡切，音蒲。《左傳·昭二十一年》鄭子太叔興徒兵以攻萑苻之盜，盡殺之。

苼：《集韻》同蕤。又《篇海》所庚切，音生。地名，在魯。

苽：《唐韻》《集韻》《韻會》《正韻》𠀤攻乎切，音姑。《說文》彫胡也。《禮·內則》蝸醢而苽食雉羹。《周禮·天官·膳夫註》六穀：稌、黍、稷、梁、麥、苽。《淮南子·天文訓》大旱，苽封熯。《註》苽生水上相連，持大如蒲者也。又《詩·周南》葛藟纍之。《疏》藟，一名巨苽。考證：〔《禮·內則》蝸醯，而苽食雉羹。〕謹照原文蝸醯改蝸醢。〔《淮南子·天文訓》大旱苽封熯。《註》苽生水上相連，特大而薄者也。〕謹照原註特改持。而改如。据道藏本薄改蒲。

苾：《唐韻》毗必切《集韻》簿必切，𠀤音邲。《說文》馨香也。《詩·大雅》苾芬孝祀。《大戴禮》與君子遊，苾乎如入芝蘭之室。又苾芻，草名。《陸龜蒙詩》日下洲島淸，烟生苾芻碧。又蒲結切，音蹩。菜名。又《綱目集覽》突厥有契苾等十五部。《玉篇》同藌。考證：〔《大戴禮》苾乎入芝蘭之室。〕謹照原文苾乎下增如字。

䒩：《唐韻》戸戈切《集韻》胡戈切，𠀤音禾。《玉篇》草名。《急就篇註》耒，手耕曲木也，今之曲把䒩鍬。《類篇》或作萂。又《字彙補》同莫，見《裴光遠·集綴》。

苿：《篇海》同菋。

茀：《唐韻》《正韻》敷勿切《韻會》芳勿切，𠀤音弗。《說文》道多草不可行。《曾鞏·南軒記》得鄰之茀地。又茀茀，茂也。又《爾雅·釋詁》覭髳，茀離也。《註》茀離卽彌離，彌離猶蒙蘢耳。又《詩·大雅》茀厥豐草。《註》治也。又臨衝茀茀。《註》强盛也。又《易·旣濟》婦喪其茀。《註》茀，首飾也。又《詩·衞風》翟茀以朝。《疏》婦人乗車不露見，車之前後設障以自蔽隱，謂之茀。又《蔽茀疏》茀謂車之後戸也。又《詩·大雅》茀祿爾康矣。《註》福也。又《爾雅·釋畜疏》旋毛在脅者曰茀方。又通紼。《左傳·宣八年》始用葛茀。《註》茀，所以引柩。又方味切。與芾通。《詩》蔽芾甘棠。《王應麟·詩攷》作蔽茀。又音佩。《史記·武帝紀》有星茀于東井。《索隱·天官書註》茀卽孛星也。又音勃。氣貌。《莊子·人閒世》獸死不擇音，氣息茀然。《司馬相如·上林賦》𦖈薆咇茀。又音弼。人姓。《前漢·古今人表》茀肸。《註》師古曰：卽佛肸也。茀音弼。《通志·氏族略》周有茀翰。○按《詩》茀祿之茀，《唐韻》古音讀廢。考證：〔《後漢·古今人表》茀肸。〕謹照原書後漢改前漢。

茁：《唐韻》鄒滑切《集韻》側滑切《正韻》側八切，𠀤音札。《玉篇》草初生貌。《詩·召南》彼茁者葮。《傳》出也。《關尹子·八壽篇》草木俄茁茁，俄亭亭，俄蕭蕭。《韓愈文》蘭茁其芽。又《孟子》牛羊茁壯長而已矣。《趙岐註》茁，生長貌。又《韻會》厥律切，音橘。《廣韻》草芽也。又《集韻》竹律切，音㤕。義同。又《集韻》之出切，音䪼。草名。葫䔞也。又《韻補》側劣切，音拙。《蘇軾詩》韭芽戴土拳如蕨，霜葉露芽寒更茁。

茂：〔古文〕楙《唐韻》《集韻》《韻會》𠀤莫𠊱切，音懋。《說文》草豐盛。《詩·小雅》如松柏之茂。《易·无妄》先王以茂對時，育萬物。《註》茂，盛也。又《詩·大雅》種之黃茂。《註》茂，美也。《前漢·吳王濞傳》歲時存問茂才。《註》美材之人。又《爾雅·釋詁》茂，勉也。《周語》先王之于民也，茂正其德，而厚其性。又《白虎通》五人曰茂。又《爾雅·釋天》太歲在戌曰閹茂。又地名。《前漢·地理志》右扶風茂陵。《註》本槐里之茂鄕。又姓。《正字通》漢有沮陽令茂眞。又與懋通。《前漢·董仲舒傳》《書云》：茂哉，茂哉。又《正韻》音畝。《前漢·班固敘傳》支葉碩茂。《師古註》茂，莫口切。又《詩·本音》子之茂兮，讀耄。古茂、卯同音，故《史記·律書》云：丣之爲言茂也。又《毛詩古音攷》音每。《魏武·歩出東門行》樹木叢生，百草豐茂。秋風蕭瑟，洪波湧起。又《韻補》滿補切，音母。《易林》當夏六月，枝葉盛茂。鸞鳥以庇，召伯避暑。又莫故切，音暮。《白居易詩》有木名櫻桃，得地早滋茂。葉密獨承日，花繁偏受露。又《正字通》入曷韻，音末。《周武王·筆銘》毫毛茂茂，䧟水可脫，䧟文不可活。《直音》作茂。茂字从艸作。

范：《唐韻》防鋄切《集韻》父鋄切《正韻》房啖切，𠀤音犯。《說文》草也。又蠭也。《禮·檀弓》笵則冠，而蟬有緌。《內則》爵鷃蜩范。《梁元帝·𤣥覽賦》范飛冠而吐密。又地名。《前漢·地理志》東郡范涿郡范陽。又宮名。《竹書紀年》𥡆王十四年作范宮。又臺名。《戰國策》梁王魏嬰觴諸侯於范臺。又門名。《左傳·哀七年》秋，伐邾，及范門。《註》邾郭門也。又姓。《左傳·昭二十九年》劉累學擾龍于豢龍氏，范氏，其後也。《潛夫論》帝堯之後有范氏。《廣韻》隨會爲晉大夫，食采於范，其後氏焉。又通軓。《少儀》祭左右軌范。又通範。《揚子·太𤣥經》矩范之動，成敗之效也。《正字通》㔾从弓，音頷。考證：〔又與範通。《禮·少儀》左右軌范乃飮。〕謹按左右軌范之范與軓同，不與範同，謹改：又通軓。少儀祭左右軌范。又通範。

茄：〔古文〕伽《唐韻》古牙切《正韻》居牙切，𠀤音嘉。《爾雅·釋草》荷芙蕖，其莖茄。《張衡·西京賦》蔕倒茄於藻井。《何晏·景福殿賦》茄蔤倒植。又五茄，藥名。《柳宗元詩》珍蔬折五茄。又古國名。《左傳·昭二十五年》楚子使薳射城州屈，復茄人焉。又《廣韻》複姓，有茄羅氏。又求迦切，音伽。茄子，菜，可食。《本草》茄，一名落蘇，《五代貽子錄》作酪酥，蓋以其味如酥酪也。《王褒·僮約》別茄披蔥。《拾遺記》淇、漳之鯉，脯以靑茄。又地名。《晉書·郗鑒傳》鑒率衆渡江，與侃會於茄子浦。又通荷。《前漢·揚雄傳》衿芰茄之綠衣兮。《師古註》茄，古荷字，見《張揖·古今字譜》。《王應麟·詩攷》有蒲與荷，作有蒲與茄。見《樊光註爾雅》。又莖茄之茄。《集韻》《韻會》亦作居何切，音哥。

茅：《唐韻》莫交切《韻會》謨交切，𠀤音貓。《說文》管也。《易·泰卦》拔茅連茹。《詩·召南》白茅包之。《書·禹貢》包匭菁茅。《蔡邕·獨斷》天子大社，以所封之方色苴以白茅授之，謂之授茅土。《左傳·宣十二年》前茅慮無。《註》時楚以茅爲旌識。又國名。《左傳·襄二十四年》凡、蔣、郉、茅。《註》高平昌邑縣西有茅鄕。又享名。《史記·魏世家註》脩武軹縣有茅亭。又門名。《說苑》楚太子立于茅門之外。又山名。《晉書·許邁傳》延陵之茅山是洞庭西門，潛通五嶽。又姓。《通志·氏族略》茅氏，周公之後，子孫以國爲氏，秦有茅焦。又《韻補》迷侯切，音矛。《屈原·離騷》時𦆯紛其變易兮，又何以淹留。蘭芷變而不芳兮，荃蕙化而爲茅。又《類篇》莫佩切。茅蒐，蒨草。又《集韻》眉鑣切，音苗。《易·泰卦》拔茅連茹。鄭讀作苗。

𦬾：同𦮻。

茆：《唐韻》莫飽切，音卯。《韻會》鳧葵。《鄭小同云》蓴菜草。《詩·魯頌》思樂泮水，薄采其茆。《陸璣疏》茆與荇菜相似，葉大如手，赤圓有肥者，著手滑不得停，莖大如匕柄，葉可以生食，又可鬻，滑美。江南人謂之蓴菜，或謂之水葵，諸陂澤中皆有。《干寶云》今之𪁗蹗草，堪爲葅，江東有之。又云：或名水戾。一云今之浮菜，卽猪蓴是也。又《集韻》通䓮。草叢生也。又與茅通。《周禮·天官·醢人》茆菹。《鄭註》讀作茅。《說文》《玉篇》𠀤音柳。註詳𦯄字。考證：〔《于寶云》今之𪁗蹗草。〕謹照原文于寶改干寶。

茇：《唐韻》《集韻》𠀤蒲撥切，音跋。《說文》草根也，春草根枯，引之而發土爲撥，故謂之茇。又茇葀，草名。《揚雄·甘泉賦》攢幷閭與茇葀兮。又草舍也。《詩·召南》召伯所茇。《周禮·夏官》中夏敎茇舍。《註》茇，草止之也，軍有草止之法。又《玉篇》補末切，音撥。蓽茇，藥名。《南方草木狀》蒟醬生於蕃國者，大而紫，謂之蓽茇。又《本草》藁本一名藁茇。又與跋通。《綱目》茇涉至此，勞苦甚矣。又《集韻》博蓋切，音沛。《爾雅·釋草》苕，黃華蔈，白華茇。又《韻會》分勿切，通紼。竹𥯤絙也。《正韻》又音廢。義同。

茈：《唐韻》將此切《集韻》蔣氏切，𠀤音紫。《說文》茈，草也。《爾雅·釋草》藐，茈草。《山海經》勞山多茈草。《註》一名茈䓞，中染紫也。又茈藄。《後漢·馬融·廣成頌》茈藄芸蒩。《註》似蕨，可食。又茈薑。《司馬相如·上林賦》茈薑蘘荷。《註》茈薑，茈上齊也，薑之息生者，連其株本則紫色也。又茈魚。《山海經》東始之山，泚水出焉，其中多茈魚，其狀如鮒，一首而十身，其臭如蘼蕪。又茈蠃。《山海經》激水東南流注娶檀之水，其中多茈蠃。又《廣韻》蒺移切，音疵。《爾雅·釋草》芍，鳧茈。《後漢·劉元傳》王莽末，南方饑饉，人庶羣入野澤，掘鳧茈而食之。《本草》一名烏芙，俗名勃薺。又《韻會》茈菰，似鳧茈而白。《本草》亦謂剪刀草，一莖收十二實，歲閏則十三。又鉏佳切，音柴。茈胡，藥名。《急就篇註》茈胡，一名地薰，一名山菜，通作柴。《杜甫詩》書信有柴胡。又《集韻》音此。《司馬相如·上林賦》柴池茈虒。《註》茈音此，虒音豸，不齊也。考證：〔《急就篇註》茈胡，一名地董。〕謹照原文地董改地薰。

茉：《正字通》彌葛切，音末。茉莉，花名。《陸賈·南行記》南越五穀無味，百花不香，獨茉莉不隨水土而變。《本草》《嵆含·草木狀》作末利，《洛陽名園記》作抹厲，佛經作抹利，《王龜齡集》作沒利，《洪邁集》作末麗，蓋末利本外國語，無正字，隨人會意而已。《楊愼·丹鉛錄》《晉書》都人簪柰花，卽今茉莉，佛書茉莉花，言奈花也。《鄭松牕詩話》廣州九里曰花田，盡栽茉莉及素馨。

茊：《正字通》古文茲字。註詳六畫。

𦬿：《正字通》與𦳋同。

䒪：《唐韻》皮變切，音弁。《集韻》雀䒪，草名。

茋：《唐韻》同𦰘，與芪別。詳菧字註。

茌：《集韻》俗茬字，地名。《後漢·郡國志》濟北國茌平。《水經注》應劭曰：茌，山名也，縣在山之平陸，故曰茌平也。本作茬。

𦭀：《集韻》想𡛷切，音枲。《說文》澌也，人所離也。考證：〔《說文》澌也，人所難也。〕謹照原文難改離。

𦭁：《集韻》《類篇》𠀤女減切，音淰。草名。

𦭂：《集韻》菅古作𦭂。註詳八畫。

𦭃：《六書正譌》同萍。

䒫：《佩觽集》徒再切，音代。草貌。

𦭄：《類篇》同滓。

茍：《廣韻》紀力切《篇海》訖逆切，𠀤音殛。急也。通亟。與苟異。

𦭅：《直音》同乖。詳丿部乖字註。《集韻》或作𦮃。

𦭆：《集韻》古文蒼字。註詳十畫。

𦭇：《集韻》與施同。註詳方部五畫。

𦭈：《字彙補》何誤切，音戸。草名。

䒬：《字彙補》古文莫字，見《古孝經》。註詳七畫。

𦭉：《字彙補》失瓜切，音沙。草也。

𦭊：《新論》救餓者以圓寸之珠，不如與之橡𦭊。音未詳。

𦭋：《類篇》披交切，音拋。藥草。又《集韻》同𦫷。

茖：《唐韻》古伯切，音格。《爾雅·釋草》茖，山蔥。《註》茖蔥，細𦮨大葉。《疏》蔥生山中者名茖。《本草註》茖蔥，野蔥也。佛家以茖蔥爲五葷之一。《後漢·馬融傳》格韭菹于。《註》格與茖，古字通。又《集韻》剛鶴切，音各。草也。

茗：《唐韻》《正韻》𠀤莫迥切，音酩。《玉篇》茶芽也。《爾雅註》荼晚取者爲茗，一名荈。詳荈字註。《洛陽伽藍記》楊元愼含水噀𨻰慶之曰：菰𥟑爲飯，茗飮作漿。《杜甫詩》茗飮蔗漿攜所有。又花名。《述異記》巴東有眞香茗，其花色白，如薔薇。又《南方草木狀》耶悉茗，南人憐其芳香，競植之。又茗邈，高貌。《張載·七命》搖刖峻挺，茗邈苕嶢。又山名。《水經注》沅水，又東入溪水，南出茗山。又通酩。《韓愈詩》茗艼馬上知爲誰。考證：〔《韻會》茶晚取者。《爾雅·釋草》茗荈〕謹按爾雅經文無茗荈之文，謹改爲爾雅註荼晚取者爲茗，一名荈。

茘：《唐韻》《集韻》𠀤力智切，音麗。《說文》草也，似蒲而小，根可作刷。《禮·月令》荔挺出。《註》馬䪥也。又《屈原·離騷》貫薜荔之落蘂。《註》薜荔，香草也。又《山海經》小華之山，其草有萆荔，狀如烏韭而生于石上。又宮名。《三輔黃圖》扶荔宮，在上林苑中。又國名。《史記·六國年表》秦伐大荔。《括地志》今朝邑縣東，故王城，卽大荔王城。又姓。《通志·氏族略》有荔菲氏，隋荔菲雄。又荔枝，樹名。《南方草木狀》荔枝，樹高五六丈，靑花朱實，實大如雞子。《西京雜記》尉佗獻高祖鮫魚荔枝。《左思·蜀都賦》側生荔支。又荔浦，地名。《前漢·地理志》蒼梧郡荔浦。又通離。《司馬相如·上林賦》荅遝荔支。《干祿字書》離支，俗作荔枝。

𦭭：《唐韻》渠容切，音邛。《博雅》𦭭蓂，莢也。《正字通》與茚別。

茙：《唐韻》如融切《集韻》而融切，𠀤音戎。茙葵也。《述異記》茙葵，本胡中葵，似葵而大者。又茙菽。《列子·力命篇》進其茙菽，有稻粱之味。又《韻會》茙茙，厚貌。又姓。《通志·氏族略》河南官氏志，茙眷氏攺爲茙氏。又通穠。《詩·召南》何彼穠矣。《韓詩》作茙。

茚：《集韻》伊刃切，音印。《類篇》草名。

茛：《唐韻》古恨切，音艮。《博雅》鉤吻也。《本草》毛茛。《註》茛乃草烏頭之苗，此草形狀及毒皆似之，故名。又《集韻》居萬切，音建。水草。蟹有毒，食水茛所爲。

茜：《唐韻》《韻會》《正韻》𠀤倉甸切，音倩。《說文》茅蒐也。《本草》一名地血，一名風車草，一名過山龍，今染絳茜草也。《史記·貨殖傳》千畝卮茜。《註》其花染繒，赤黃也。《述異記》洛陽有支茜園。《漢官儀》染園出芝，供染御服。通作蒨。《集韻》或作𦵻芉。

𦭮：《唐韻》直例切，音滯。《說文》以草補缺。或以爲綴。一曰約空也。又《集韻》於例切，音饐。《正字通》屋韻音陸。義𠀤同。

𦭯：《唐韻》隴主切，音縷。草名。香菣也。《玉篇》小蒿草。又龍珠切，同蔞。又郞侯切。同𧁾。

𦭰：《字彙》見《揚雄·蜀都賦》，音義未詳。

䒰：《唐韻》去王切《集韻》曲黃切，𠀤音匡。草名。又《揚子·方言》䒰，隨也。

茝：《集韻》《韻會》𠀤醜止切，音齒。《玉篇》香草。《說文》囂也。齊謂之茝，楚謂之離。《爾雅疏》茝，芎藭苗也。一名蘪蕪。《禮·內則》佩帨、茝蘭。《史記·禮書》側載臭茝，所以養鼻也。《博雅》山茝，蔚香、藁本也。又《韻會》通芷。茝陽，地名。詳芷字註。又《廣韻》昌紿切。義同。

茞：《唐韻》植鄰切《集韻》丞眞切，𠀤音臣。《說文》草名。又之人切，音眞。義同。

𦭱：《篇海》作木切，音鏃。草木叢生也。○按《通志·六書略》作丵，似不宜收入艸部。

䒱：《說文》同蒸。純壹貌。《前漢·酷吏傳》吏治䒱䒱，不至於姦。考證：〔《前漢·酷吏傳》䒱䒱不至於姦。〕謹照原文䒱䒱上增吏治二字。

茟：《玉篇》古芛字。註詳四畫。又《集韻》允律切，音聿。《博雅》藜也。又《類篇》兵笛切，音筆。草名。《佩觿集》俗以草名之茟，爲筆札之筆，非。又《字彙》引《法華經》註：草木花始也。音委。

䒲：《唐韻》陟駕切，音奼。《博雅》䒲葿，黃芩也。

茠：《唐韻》同薅。《說文》薅，或从茠。《詩·周頌》以薅荼蓼。《疏》薅，或作茠。《漢制攷》疁田茠草。《唐書·陸龜蒙傳》身操畚𦥛，茠刺無休時。《註》茠刺，除草也。又《集韻》虛尤切。與庥通。《玉篇》䕃也。《淮南子·精神訓》得茠越下，則脫然喜矣。又山名。《水經注》〈山兆〉浦逕縣下西流至於浦陽茠山。又《集韻》許𠋫切。與豆蔲之蔲同。

茡：《玉篇》同芓。

𦭲：《唐韻》巨支切《集韻》翹移切，𠀤音祗。《玉篇》繰絲鉤緒也。

𦭳：《集韻》王矩切，音羽。《篇海》草名。

𦭴：《集韻》之由切《玉篇》祝由切，𠀤音周。《篇海》草名。

𦭵：《唐韻》與章切《集韻》余章切，𠀤音羊。《玉篇》𦭵葲，藥名。

茢：《唐韻》《正韻》良薛切《韻會》力薛切，𠀤音列。《說文》芀也。《禮·檀弓》君臨臣喪，以巫祝桃茢執戈，惡之也。《註》茢，萑苕，可掃不祥。《左傳·襄二十九年》乃使巫以桃茢先祓𣩵。又紫茢，染草。《周禮·地官·掌染草註》茅蒐、㯱蘆、豕首、紫茢之屬。又《爾雅·釋草》茢，勃茢。《註》一名石芸。《本草》一名螫茢。《唐韻古音》讀去聲，音例。《張衡·東京賦》爾乃卒歲大儺，敺除羣癘。方相秉鉞，巫覡操茢。《說文》作𦱝，義同。又𠞝。考證：〔《周禮·地官·學染草註》茅蒐索蘆豕首紫茢之屬。〕謹照原文索改㯱。

䒳：《篇海》都火切，音朶。木上垂也。

茣：《玉篇》五姑切，音吳。草名。《直音》同䓊。《直音》俗茣字。

茤：《集韻》當何切，音多。南夷名。《後漢·哀牢夷傳》南下江漢，擊附塞夷鹿茤。《華陽國志》世祖遣兵，乗箄船，南攻鹿茤。又同芰。《說文杜林說》芰，古从多。註詳四畫。

茥：《唐韻》古攜切，音圭。《爾雅·釋草》茥，蒛葐。《註》覆盆也，實似莓而小，可食。又《說文》苦圭切，音暌。義同。又《集韻》同蓕。

茦：《玉篇》楚革切，音冊。《說文》莿也。《爾雅·釋草》茦，刺。《註》草刺針也，關西謂之刺，燕北、朝鮮之閒曰茦。又《集韻》七賜切。同莿，草芒。

䒴：《唐韻》云九切《集韻》尤救切，𠀤音有。《玉篇》草名。

茧：《集韻》同𦬕。《玉篇》茧，草衰也。

茨：《唐韻》疾資切《集韻》《韻會》《正韻》才資切，𠀤音薋。《說文》以茅蓋屋。《釋名》茨，次也，次草爲之也。《書·梓材》惟其塗塈茨。《周禮·夏官·圉師》茨牆則剪闔。《莊子·讓王篇》原憲居魯，環堵之室，茨以生草。又《詩·鄘風》牆有茨。《註》蒺藜也。《爾雅·釋草》茨，蒺藜。《註》布地蔓生，細葉，子有三角，刺人。又《酉陽雜俎》沙州，飼馬以茨、萁。又《博雅》積也，聚也。《詩·小雅》曾孫之稼，如茨如梁。又山名。《莊子·徐無鬼》黃帝將見大隗于具茨之山。又姓。《後漢·衞颯傳》南陽茨充代颯爲桂陽太守。

茩：《唐韻》古厚切，音苟。薢茩，藥名。

茪：《唐韻》古黃切，音光。《集韻》草也。又《爾雅·釋草》薢茩，芵茪。《疏》决明，一名芵茪。

𦭶：《廣韻》《集韻》《類篇》𠀤蘇典切，音銑。《類篇》草名。

茫：《玉篇》《唐韻》《廣韻》莫郞切《集韻》謨郞切，𠀤音忙。《類篇》滄茫，水貌。《韻會》茫茫，廣大貌。又州名。唐置郞茫州，在廣西化外。又《唐書·南蠻傳》茫蠻，本關南種。茫，其君號也。又《正韻》母黨切，音莽。《野客叢書》《漢·揚雄·校獵賦》鴻蒙沆茫。《白居易詩》寒銷春蒼茫。《又》野道何茫蒼。《註》𠀤讀上聲。又通慌。《韓愈詩》茫惚使人愁。《註》古慌通茫，許往切。亦作芒、汒，義同。

𦭷：《唐韻》同麰。大麥也。《玉篇》草也。

茬：《韻會》仕之切，音馳。《說文》草貌。又地名。《前漢·地理志》東郡茬平。《應劭註》在茬之平地者也。又《廣韻》側持切，音湽。義同。又姓。見《集韻》。又鋤加切，音槎。斫木。《魯語》山不茬蘖。字从艸。◎按茬字，《後漢書》《水經注》皆从仕，宋祁曰：當作荏，今茌茬荏𠀤存。茬字从艸作。

䒵：《集韻》虛到切，音耗。《類篇》草名。

茭：〔古文〕𦺏《唐韻》古肴切《正韻》居肴切，𠀤音交。《說文》乾芻也。《書·費誓》峙乃芻茭。《註》積芻茭供軍牛馬。《韻會》草名。苽，刈取以用曰芻，乾之曰茭，故曰峙乃芻茭。《史記·河渠書》盡河壖棄地，民茭牧其中。又《爾雅·釋草》茭，牛蘄。《疏》茭似芹菜，可食。《本草註》生水澤中。苗似鬼針，花靑白色，子黃黑色，似防風子。又《前漢·溝洫志》搴長茭兮湛美玉。《註》竹葦絙謂之茭也，所以引置土石也。又《集韻》下巧切，同䕧，芰根也。《爾雅·釋草》荺、茭。《註》今江東呼藕經緒如指，空中可啖者爲茇茭，卽此類。又口敎切，音敲。《揚子·方言》茭媞，欺謾之詞。又《集韻》吉歷切。《周禮·冬官·弓人註》茭，讀爲激發之激，謂弓檠也。考證：〔《後漢·溝洫志》搴長茭兮湛美玉。〕謹照原書後漢改前漢。

茮：《唐韻》卽消切，音焦。《說文》莍也，似茱萸。註詳椒字。又《集韻》乃了切。苭茮，草長貌，亦作𦯝。

茯：《唐韻》房六切，音伏。茯苓。《博物志》松柏脂入地千年化爲茯苓，茯苓化爲琥珀。今泰山出茯苓而無琥珀，益州永昌出琥珀而無茯苓。《本草》多年樵斫之松，根之氣味抑鬱未絕，精英未淪，其精氣盛者，發泄於外，結爲茯苓，故不抱根，離其本體，有零之義也。精氣不盛，止爲附結本根，旣不離本，故曰茯神。

䒶：《字彙》古天字。〇按《廣韻》《集韻》《韻會小補》古文天字𠀤作𦴞，此當卽𦴞字之譌。《正字通》云𦴞字亦非古文，則過矣。

茰：《唐韻》羊朱切《韻會》容朱切《正韻》雲俱切，𠀤音兪。《說文》茱萸也。《集韻》椒子聚生成房貌。《禮·內則》三牲用藙。《註》藙，煎茱萸也。《風土記》九月九日，折茱萸房揷頭，可辟惡氣。又地名。《水經注》邵陵水東北出益縣，其閒逕流三峽，名爲茱萸江。又《唐書·王維傳》輞川別墅有茱萸沜。又《集韻》雙雛切，音毹。義同。又同𦺮，薜萸，草名。

䒷：《唐韻》古活切，音括。《玉篇》䒷蔞也。齊人謂之瓜蔞。又草名。《揚雄·甘泉賦》攢幷閭與茇䒷兮，紛被麗其亡鄂。

茱：《唐韻》市朱切《集韻》慵朱切，𠀤音殊。茱萸，藥名。

茲：〔古文〕𦱳茊《唐韻》子之切《集韻》津之切，𠀤音孜。《說文》草木多益也。又《爾雅·釋詁》此也。《書·大禹謨》念茲在茲。又蓐席也。《爾雅·釋器》蓐謂之茲。《公羊傳·桓十六年》屬負茲舍不卽罪爾。《註》諸侯有疾稱負茲。又《史記·周本紀》康叔封布茲。《徐廣曰》茲，藉草之名。又《通志·氏族略》宋茲成，墊江人。又通滋。《前漢·五行志》賦歛茲重。《揚子·太𤣥經》天不之茲。又《荀子·正論篇》琅玕龍茲。《註》與髭同。又《篇海》音慈。龜茲，國名。

茳：《唐韻》古雙切，音江。《玉篇》茳蘺，香艸。

茴：《唐韻》戸恢切，音回。《玉篇》茴香，草名。《嵆康·茴香賦》仰眺崇岡，俯察幽坂，乃見茴香生蒙、楚之間。《本草》馬蘄，一名野茴香。蒔蘿，一名小茴香。又《韻會》藥草，防風葉也。

茵：《唐韻》於眞切，音因。《說文》車重席。《詩·秦風》文茵暢轂。《註》文茵，虎皮也。《前漢·丙吉傳》此不過汙丞相車茵耳。《註》茵，蓐也。又《班固·西都賦》乗茵步輦。《漢儀註》皇后、婕妤乗輦，餘者以茵，四人對舉四角，輿而行也。又《本草》茵蔯，蒿。《註》經冬不死，更因舊苗而生，故名因陳。《杜甫詩》茵蔯春藕香。又茵芋，藥名。茵蓐。或作鞇。《集韻》亦作箇，通作絪、裀。

茶：《集韻》直加切《正韻》鋤加切，𠀤垞平聲。《廣韻》俗𣗪字。春藏葉，可以爲飮。《韻會》茗也。本作荼，或作𣗪，今作茶。《陸羽·茶經》一曰茶，二曰檟，三曰蔎，四曰茗，五曰荈。《博物志》飮眞茶令人少眠。又《本草》山茶。《註》其葉類茗，故得茶名。又茶陵，地名。《前漢·地理志》長沙國茶陵。《正字通》引《魏了翁集》曰：茶之始，其字爲荼，如《春秋》齊荼、《漢志》荼陵之類。陸、顏諸人，雖已轉入茶音，未嘗輒攺字文。惟陸羽、盧仝以後，則遂易荼爲茶。其字从艸从人从木。○按《漢書·年表》荼陵。師古註：荼音塗。《地理志》茶陵从人从木。師古註：弋奢反，又音丈加反。則漢時已有荼、茶兩字，非至陸羽後始易荼爲茶也。

茷：《唐韻》符廢切《集韻》《韻會》房廢切，𠀤音吠。草葉多也。《左傳·僖二十八年》使茅茷代之。《柳宗元·始得西山宴游記》斫榛莽，焚茅茷。又博蓋切，音貝。義同。又房越切，音伐。義同。又蒲蓋切，音斾。《詩·魯頌》其旂茷茷。《傳》茷茷，言有法度也。又《左傳·定四年》綪茷、㫋旌。《疏》茷，卽斾也。綪茷之下更言㫋者，茷是旗尾，㫋是旗身。又《類篇》北末切。同茇，草根也。春草根枯，引而發之。

𦭸：《篇海》直流切，音周。草也。

茸：《唐韻》而容切《集韻》而融切《韻會》如容切，𠀤音戎。《說文》草茸茸貌。《張衡·南都賦》阿那蓊茸。《謝靈運詩》新蒲含紫茸。又《史記·晉世家》狐裘蒙茸。《註》蒙茸，以言亂貌。《左傳》作尨茸。又木名。《管子·地員篇》其杞其茸。又鹿茸，藥名。《本草》四月、五月解角時取，隂乾，使時燥。又《飛燕外傳》賜紫茸雲氣帳。《杜牧詩》醉脫紫茸裘。又五茸，地名。《陸龜蒙詩》五茸春草雉媒驕。《自註》五茸，吳王獵所。又《集韻》乳勇切，音宂。草生貌。《前漢·司馬相如傳》叢以蘢茸。《師古註》聚貌。又《前漢·司馬遷傳》僕又茸以蠶室，重爲天下觀笑。《師古註》茸，推也。又闒茸，不肖也。《鹽鐵論》賢知之士，闒茸之所惡也。考證：〔《𥡆天子傳》賜紫茸雲氣帳。〕謹按𥡆天子傳無此文，謹照原書改飛燕外傳。

䒸：《唐韻》呼決切《集韻》呼𥄎切，𠀤音血。《玉篇》草名。《類篇》地䒸，蒨也。

𦭹：《集韻》呼回切，音灰。《類篇》草名。《正字通》本作灰，卽灰藋。

茹：《唐韻》人諸切，音如。《集韻》《韻會》𠀤忍與切，音汝。《正韻》而遇切，音孺。《易·泰卦》拔茅連茹。《王註》根相牽引貌。《程傳》根之相連者。又受也。《詩·大雅》柔亦不茹。又食也。《禮·禮運》茹毛飮血。《孟子》飯糗茹草。《莊子·人閒世》不飮酒不茹葷者數月矣。又食菜曰茹。《前漢·董仲舒傳》公儀子相魯，食于舍而茹葵。《主莽傳》不茹園葵。又啜也。《爾雅·釋詁》啜，茹也。又貪也，恣也。《揚子·方言》吳、越之閒凡貪飮食者謂之茹。《郭註》今俗呼能粗食者爲茹。又《說文》茹，飯牛也。《廣韻》飯馬也。又度也。《詩·邶風》不可以茹。《小雅》玁狁匪茹。《周頌》來咨來茹。又柔也。《屈原·離騷》攬茹蕙以掩涕兮。《註》茹，柔堧也。又臭敗也。《呂氏春秋》以茹魚驅蠅，蠅愈至而不能禁。又《左思·魏都賦》神蘂形茹。《註》物自死曰茹。又菜茹。《前漢·食貨志》菜茹有畦。《晉書·地理志》環廬種桑、柘、菜茹。又草名。《詩·鄭風》茹藘在阪。《傳》茅蒐也。《爾雅·釋草》茹，藘。《註》今蒨草也。又水名。《水經注》澧水，又東茹水注之。又地名。《前漢·地理志》上谷郡茹縣。又陂名。《魏志·劉馥傳》馥爲揚州刺史，治芍陂及茹陂，以漑稻田。又姓。《晉書·五行志》茹千秋爲驃騎咨議。《通志·氏族略·茹氏註》蠕蠕入中國爲茹氏。◎按茹字有平、上、去三聲，皆于字義無係，如《易》之連茹，王肅音如。《易韻》讀孺，《詩》之匪茹、來茹，箋音汝，徐音如。《前漢·董仲舒傳》茹字音汝，《王莽傳》茹字又音如。唯茹藘茹字，《詩》箋及《爾雅》疏皆音如。茹毛、茹草、茹葷，茹字皆音人庶切，餘音或平或仄，不可泥也。《正字通》以連茹、不茹、茹毛義列于如音，以來茹、形茹等茹列于孺音，非是。考證：〔《揚子·方言》《郭註》凡俗呼能粗食者爲茹。〕謹照原文凡改今。

茺：《唐韻》昌終切《集韻》《韻會》昌嵩切，𠀤音充。《玉篇》茺蔚，卽今益母草也。《本草》此草及子皆充盛密蔚，故名。

𦭺：《唐韻》居虯切《集韻》居尤切，𠀤音樛。《直音》草之相糾繚也。又《字彙》古肴切，同𦫶。又𦫷。

茻：《集韻》文紡切，音惘。《說文》衆草也，从四屮，凡茻之屬皆从茻，讀與冈同。自爲部。《正字通》入艸部。《六書正譌》衆草也，象形。別作𦷶，訓逐兔艸中也，非艸、茻之義。又《廣韻》模朗切，音莽。義同。又《通志·六書略》茻，蕨類，繁薈而叢生。又滿補切，音姆。莫後切，音晦。義𠀤同。《玉篇》作𦬠。𦬧，古文友字。

茼：《篇海》徒紅切，音同。《正字通》引《函史·物性志》云：茼蒿，香，可茹。

茽：《類篇》直衆切，音仲。草卉叢生也。

茾：《集韻》輕烟切，音牽。《類篇》秦茾，藥草。

茿：《唐韻》《韻會》𠀤張六切，音築。《玉篇》篇茿也。《爾雅》作蓄。《郭註》似小藜，赤莖有節，好生道旁，可食。殺蟲。

荀：《唐韻》相倫切《集韻》《韻會》《正韻》須倫切，𠀤音恂。《說文》草也。《山海經》靑要之山有草焉，黃華赤實，名曰荀草。《郭璞·圖詠》荀草赤實，厥狀如葌。又國名。《左傳·桓九年》荀侯賈伯伐曲沃。《水經注》汾水又西逕荀城東，古荀國也。又姓。《通志·氏族略》荀氏有二，本侯國也。晉荀林父以邑爲氏。

荁：《玉篇》《唐韻》𠀤胡官切，音桓。菫類。《禮·內則》菫、荁、枌、楡，兔薧滫瀡以滑之。《註》冬用菫，夏用荁。《廣雅》夏荁秋菫滑如粉。《後漢·馬融傳》芝荋，菫、荁。今通用堇字。考證：〔《禮·內則》菫荁枌楡兔薧滫瀡，以滑之。〕謹照原文兔改免。

䒹：《唐韻》盧對切，音酹。《說文》耕多草。又《集韻》倫追切，音罍。果實下垂貌。

𦭻：《玉篇》渠救切，音舊。《本草》鬼𦭻，本作臼。一名璚田草，一名八角盤，一名唐婆鏡。一年一臼生則一臼腐，蓋𨻰新相易也，故俗又名害母草。又《集韻》《類篇》巨九切，音臼。義同。

荂：《唐韻》芳無切，音敷。《韻會》榮也，華也。《爾雅·釋草》華，荂。《揚子·方言》華、荂，盛也。齊、楚之閒或謂之華，或謂之荂。《左思·吳都賦》異荂蓲蘛。又人名。《晉書·劉琨傳》趙王倫子荂。又《集韻》《正韻》𠀤枯瓜切，音誇。義同。又况于切，音吁。《爾雅·釋草》芺、薊，其實荂。《註》芺與薊頭，皆有蓊臺名荂，荂卽其實也。又况華切，音花。《莊子·天地篇》大聲不入于里耳，《折揚》《皇荂》，則嗑然而笑。《註》《折揚》《皇荂》，皆古歌曲也。

荃：《廣韻》此緣切《韻會》逡緣切，𠀤音詮。《說文》芥脃也，亦香草也。《屈原·離騷》荃不察余之中情。《拾遺記》荃蕪香，出波弋國，浸地則土石皆香，以燻枯骨則肌肉皆生。又《正韻》蘇昆切，音孫。義同。又通絟。《前漢·江都王傳》繇王閩侯遺建荃葛。《註》細布也。又通筌。《莊子·外物篇》得魚而忘荃。《註》積柴水中，使魚依而食焉。考證：〔《說文》芥𦛞也。〕謹照原文𦛞改脃。

荄：《唐韻》古哀切《韻會》柯開切，𠀤音該。《說文》草根也。《爾雅·釋草》荄，根。《揚子·方言》荄，根也，東齊曰杜，或曰茇。《前漢·禮樂志》靑陽開動，根荄以遂。《註》草根曰荄。又《集韻》《正韻》𠀤居諧切，音皆。義同。又與核通。《前漢·五行志》孕毓根核。《師古註》核亦荄字也。考證：〔《爾雅·釋草》萰菟荄。〕謹按菟荄乃草名非草根，上文引說文荄草根也，則此當引爾雅荄根。謹將萰菟荄改荄根。

𦭼：《唐韻》苻少切《集韻》被表切，𠀤音殍。《玉篇》與蔈、莩同。《前漢·食貨志贊》《孟子》亦非狗彘食人之食而不知檢，野有餓𦭼而不知發。《鄭氏曰》𦭼音蔈，有梅之蔈。𦭼，零落也。人有餓死零落者，不知發倉廩貸之也。《師古註》諸書或作殍，音義同，餘見蔈、莩字註。又《集韻》部鄙切，音仳。草木枯落也。又蒲𠋫切，音䏽。義同。《正字通》別作殕。

荅：《唐韻》《廣韻》都合切《韻會》《正韻》得合切，𠀤音答。《說文》小尗也。《晉書·律歷志》《九章商功法》程菽、荅、麻、麥，一斛積二千四百三十寸。又當也。《書·洛誥》奉荅天命。《註》又當奉當天命。又《前漢·鼂錯傳》布渠荅。《註》渠荅，鐵蒺藜也。又《韻會》引《史記》荅布千疋註：疉布也。又拉荅。《晉書·王忱傳》拉荅者有沈重之譽，嗛閃者得淸剿之聲。又《本草》鮓荅。《李時珍曰》鮓荅，生走獸及牛馬諸畜肝膽，有肉囊裹之，多至升許，色白，狀如雞子，非骨非石，打破層疉。又《韻會》與答通。又與合通。《史記·貨殖傳》麴蘖、鹽豉、千荅。《註》或作合，器名，有瓵。又叶韻音的。《易林》隂陽隔塞，許嫁不荅。旄丘新臺，悔往歎息。又叶韻音篤。《易林》黃鳥采䔰，旣嫁不荅。念我父兄，思復舊谷。又《前漢·貨殖傳》蘗麴鹽豉千合。

𦭽：《正字通》芛字之譌。

䒺：《篇海》古文堇字。註見八畫。

荆：〔古文〕𦮓《唐韻》舉卿切《集韻》《韻會》《正韻》居卿切，𠀤音京。《說文》楚木也。《山海經》虖勺之山，其下多荆杞。《本草》牡荆。《註》古者𠛬杖以荆，故字从𠛬，其生成叢而疎爽，故又謂之楚。荆楚之地，因多產此而名也。又州名。《書·禹貢》荆及衡陽惟荆州。又山名。《後漢·郡國志》南郡臨沮侯有荆山。《註》卞和抱璞之處。又姓。《通志·氏族略》燕有荆軻，望出廣陵。又《韻補》居良切，音姜。《列女傳》屬以州犁，以免咎殃，伯宗遇禍，州犁奔荆。補遺：《正韻》同荊。荊字从幵。

䒻：《集韻》口已切，音起。藥草。《本草》䒻，味辛，無毒，主治金瘡。

荇：《唐韻》《正韻》何梗切《韻會》下梗切，𠀤音杏。《說文》莕，或从行。《陸佃曰》荇之言行也。《詩·周南》參差荇菜。《傳》接余也。《疏》白莖，葉紫赤色，正圓，徑寸餘。浮在水上，根在水底，與水深淺等。大如釵股，上靑下白。鬻其白根，以苦酒浸之，肥美可案酒。《韻會》池州人稱荇爲莕公鬚，蓋細莖亂生，有若鬚然。《洞冥記》靈池有連錢荇，荇如錢文。又姓。《正字通》漢荇不意、荇吾。或作䓷。

荈：《集韻》《韻會》𠀤尺兗切，音舛。茶葉老者。《類篇》茶晚取者名荈。《吳志·韋曜傳》密賜曜茶荈以當酒。考證：〔《類篇》茶晚取者多荈。〕謹照原文多荈改名荈。

䒼：《唐韻》丘玉切《集韻》《韻會》區玉切，𠀤音曲。《說文》蠶薄也。《揚子·方言》薄，宋、魏、陳、楚、江、淮之閒謂之䒼，通作曲。《禮·月令》季春，具曲植蘧筐。《註》曲，簿也。又《揚子·方言》簟，宋、魏之閒謂之笙，或謂蘧䒼。

草：〔古文〕屮《唐韻》采老切《集韻》在早切《韻會》《正韻》采早切，𠀤音懆。《說文》作艸，百卉也。經典相承作草。《書·禹貢》厥草惟繇。《詩·小雅》在彼豐草。《禮·祭統》草艾則墨，未發秋政，則民弗敢草也。《註》草艾，謂艾取草也。《論衡》地性生草，山性生木。《大戴禮·易本命》食草者善走而愚。又《史記·陳丞相世家》惡草具進。《註》草，粗也。又《篇海》苟𥳑曰草草。《春秋·隱四年》公及宋公遇于淸。《註》遇者草次之期，二國各𥳑其禮也。《疏》草次，猶造次也。又《詩·小雅》勞人草草。《傳》草草，勞心也。又《易·屯卦》天造草昧。《疏》言天造萬物于草創之始。又《前漢·淮南王傳》常召司馬相如等視草廼遣。《註》謂爲文之草藳。《百官志註》一曹有六人，主作文書起草。《後漢·𨻰寵傳》蕭何草律。又《魏志·衞覬傳》覬好古文，隷、草無所不善。又姓。《正字通》草中。又《韻補》脞五切，徂上聲。《徐幹·齊都賦》焚梗林，燎圃草。又此苟切，凑上聲。《邊讓·章華賦》攜西子之弱腕兮，援毛嬙之素肘。形便纖以嬋娟兮，若流風之靡草。又《說文》自保切，音皁。草斗，櫟實也，一曰橡斗子。《徐鉉曰》今俗以此爲艸木之艸，別作皁字，爲黑色之皁。案櫟實可染白爲黑，故曰草，通用。今俗書或从白从十，或从白从七，皆無意義。考證：〔《說文》自保切，音皁。斗櫟實也，橡斗子。〕謹照原文皁下增草字。橡斗上增一曰二字。〔《徐鉉曰》實可染白爲黑。〕謹照原文白改帛。

荋：《玉篇》《直音》𠀤讓之切，音而。草多貌。又草名。《馬融·廣成頌》芝荋菫荁。又亭名。《說文》沛城有楊荋亭。又《集韻》汝來切，音腝。義同。

荌：《唐韻》烏肝切，音按。《說文》草也。

荍：《唐韻》渠遙切《集韻》《正韻》祁堯切，𠀤音翹。《詩·陳風》視爾如荍。《傳》荍，芘芣也。《疏》一名蚍𧉈。陸疏：似蕪菁，華紫綠色，可食，微苦。《爾雅翼》一名錦葵花。又《爾雅註》今荆葵也又云荍，小草，多花少葉，葉又翹起。又《類篇》尸周切，音收。《集韻》巨夭切，音趫。義𠀤同。考證：〔《詩·陳風》視爾如荍。《傳》，荍芘芣也。《疏》一名蚍𧉈。郭註，今荆葵也。陸註，似蕪菁，華紫綠色，可食，微苦。《爾雅翼》一名錦葵花。又《爾雅註》荍，小草。〕謹按郭註乃爾雅註非毛詩註。謹將郭註至陸註八字改陸疏二字。爾雅註下增今荆葵也又云六字。

荎：《唐韻》直尼切《集韻》陳尼切，𠀤音治。《爾雅·釋草》菋，荎蕏。《註》荎蕏，五味子。《本草註》《抱朴子》云：五味者五行之精，其子有五味。又木名。《詩·唐風》山有樞。《傳》樞，荎也。今之刺楡。又《博雅》牛荎，牛膝也。又徒結切，音跌。義同。

荏：《唐韻》如甚切《集韻》《韻會》《正韻》忍甚切，𠀤音稔。《詩·大雅》荏菽斾斾。《傳》荏菽，戎菽也。《箋》大豆也。又《爾雅·釋草》蘇，桂荏。《揚子·方言》關之東西或謂之蘇，或謂之荏。《後漢·馬融傳》桂荏、鳧葵。《本草》荏子可壓油。《益都方物略記》每歲荏且熟，則荏雀羣至食其實。又柔也。《詩·小雅》荏染柔木。《傳》荏染，柔意也。《論語》色厲而內荏。又《篇海》荏染，猶侵尋也。亦作荏苒。《廣韻》荏苒，展轉也。《魏書·彭城王傳》難違淸挹，荏苒至今。又地名。《史記·趙世家》敗林人于荏。考證：〔《魏書·彭城王傳》離違淸挹，荏苒至今。〕謹照原文離改難。

荐：《廣韻》《正韻》在甸切《集韻》《韻會》才甸切，𠀤音洊。《爾雅·釋言》荐、原，再也。又《國語註》荐，聚也。又《小爾雅》重也。《廣韻》仍也。《左傳·僖十三年》晉荐饑。《爾雅·釋天》仍饑爲荐。又《左傳·襄四年》戎狄荐居。《註》荐，草也，言狄人逐水草而居，徙無常處。又與薦通。《詩·大雅》饑饉薦臻。《說文》荐，薦席也。《六書正譌》俗作洊，非。考證：〔《左傳·襄四年》戎狄荐居。《註》荐，草也，古狄人逐水草而居。〕謹照原文古改言。

荑：《廣韻》杜奚切《集韻》《韻會》田黎切，𠀤音啼。《玉篇》始生茆也。《詩·邶風》自牧歸荑。《衞風》手如柔荑。又草木初生貌。《晉書·郭璞傳》蘭荑爭翹。《謝靈運詩》原隰荑綠柳。又草也。《孟子》苟爲不熟，不如荑稗。通作稊。又《廣韻》以脂切《集韻》延知切，𠀤音夷。《爾雅·釋草》莁荑，蔱蘠。《註》莁荑，草名。一名白蕢。又芟刈曰荑。《周禮·地官》凡稼澤，以水殄草而芟荑之。或作䄺。考證：〔《謝靈運詩》草木荑綠柳。〕謹照原詩草木改原隰。

荒：〔古文〕𠃤𠯚《唐韻》《集韻》《韻會》《正韻》𠀤呼光切，音肓。《說文》蕪也。一曰草掩地也。《周語》田疇荒蕪。《韓詩外傳》四穀不升謂之荒。《爾雅·釋天》果不熟爲荒。又廢也。《書·蔡仲之命》無荒棄朕命。《傳》無廢棄我命。又大也。《詩·周頌》天作高山，大王荒之。《書·益稷》惟荒度土功。《傳》大治度水土之功。又《書·禹貢》五百里荒服。《爾雅·釋地》觚竹、北戸、西王母、日下，謂之四荒。又掩也。《詩·周南》南有樛木，葛藟荒之。又空也。《吳語》荒成不盟。又蒙也。《禮·喪大記註》在旁曰帷，在上曰荒。又《集韻》同慌。《楚辭·哀郢》荒忽其焉極。又通肓。《史記·扁鵲列傳》搦髓腦揲荒。《註》荒，膏荒也。又地名。《水經注》荒谷東岸有冶父城。《梁元帝·𤣥覽賦》夕瞻荒谷之寺。又歲名。《爾雅·釋天》大歲在己曰大荒落。又姓，見《通志·氏族略》。考證：〔《吳語》荒城不盟。〕謹照原文城改成。

𦭾：《字彙》亡結切，音滅。目不正。《正字通》𦭝字之譌。○按《集韻》苜一作𦭝，目不正也，字从𦫳。《字彙》《正字通》不設𦫳部，故附載艸部，則應照艸部算畫，不當仍入五畫內，今移附六畫之後。

𦭿：《唐韻》以遮切，音耶。枲屬。《集韻》皮可爲索。亦作𦰳。

𦮀：《廣韻》同莌。

𦮁：《集韻》巨夭切，音趫。艸相糺貌。

䒽：《集韻》文紡切，音网。草名。

𦮂：《玉篇》古文蓍字，註見十畫。

𦮃：《玉篇》古文乖字，註見丿部七畫。又《集韻》空媧切，音跬。不正也。

荓：《玉篇》同萍。《集韻》《類篇》𠀤旁經切，音缾。草名也。《說文》馬帚也。又同𦰝。《集韻》旁經切，音缾。草名。《爾雅·釋草》荓，馬帚。《疏》草似蓍，俗謂蓍荓，可爲掃彗。又人名。《呂氏春秋》靑荓，趙人。又《韻會》滂丁切，音俜。《詩·大雅》荓云不逮。《傳》荓，使也。《周頌》莫予荓蜂。《傳》荓蜂，𢊏曳也。考證：〔《爾雅·釋草》荓，馬帚。《註》草似蓍。〕謹照原文註改疏。

𦮄：《說文》與莔同。

𦮅：《集韻》莫古作𦮅，註見七畫。

荔：《說文》同茘。

𦮆：《六書正譌》菆本字。

𦮇：《篇海》千吉切，音七。葉似蘇。《類篇》與𦸓同。

𦮈：《篇海》音止。𦮈蒻，小苹也。

𦮉：《篇海》同𦯄。

荕：《篇海》音斤。骨也。

𦮊：《干祿字書》與芻同。

𦮋：《直音》與荒同。

𦮌：《直音》與𦮻同。

𦮍：《直音》與蒯同。

荖：《字彙補》音培。《西溪叢語》閩廣人食㯽榔，每切作片蘸蠣灰，以荖葉裹嚼之。又音老。

𦮎：《字彙補》公棟切，音貢。《梅聖兪·茶詩》萌穎强神𦮎。

𦮏：《字彙補》古文次字，見《說文》。註見欠部二畫。

𦮐：《字彙補》形倪切，音奚。草名。

𦮑：《字彙補》薄乎切，音蒲。菩薩弘名也。

荗：《字彙補》牀直切，音述。莪荗，藥名，見《本草》。

𦮒：《字彙補》與䒼同。

𦮓：《玉篇》古文荆字，註見本畫。

荰：《唐韻》《正韻》徒古切《韻會》動五切，𠀤音杜。荰蘅，香草。

荱：《玉篇》《集韻》𠀤武斐切，音尾。草名。又《類篇》無沸切，音味。草垂貌。

𦮶：《唐韻》武粉切，音吻。《集韻》鉤𦮶，草名。

𦮷：《集韻》博蓋切，音貝。𦮷母，藥名。本作貝。

荲：《唐韻》恥六切《集韻》敕六切，𠀤音矗。《博雅》荲羊蹄也。《本草》一名東方宿，一名連蟲陸。又《揚子·方言·郭璞註》䖆葇、荲，菜也。亦蘇之種類。又《說文》陵之切，讀若釐。草也。《齊民要術》《字林》云：荲草似冬藍，蒸食之。考證：〔《博雅》羊蹄萊也。〕謹照原文改荲羊蹄也。

荳：《廣韻》田𠋫切，音豆。《韻會》菽也。《物理論》云：菽者衆荳之名，通作豆。又荳蔲，藥名。

䓂：《唐韻》語軒切，音言。草名。

𦮸：《唐韻》《篇海》𠀤于紀切，音矣。蒿也。

荴：《篇海》芳無切，音敷。《前漢·外戚傳》函荾荴以俟風兮，芳雜襲以彌音。《韋昭註》荴，荷葉未落時也。

𦮹：《篇海》房鳩切，音浮。姓也。

荵：《唐韻》而軫切，音忍。《說文》荵冬草。《爾雅·釋草》蒡，隱荵。《註》似蘇有毛，今江東呼爲隱荵，藏以爲菹，亦可瀹食也。又上聲。《集韻》而振切，音刃。義同。

䓃：《唐韻》於汲切，音邑。䓃菸，茹熟也。又《類篇》草傷壞也。

䓄：《唐韻》語斤切，音狺。《說文》草多貌。又亭名。《集韻》江夏平春有䓄亭。又《類篇》魚其切，音疑。義同。

䓅：《集韻》渠希切，音祈。水草。

荶：〔古文〕䕾《玉篇》《廣韻》牛金切《集韻》《類篇》魚音切，𠀤音吟。《類篇》菜名。《齊民要術》荶，似蒜，生水中。

䓆：《類篇》之列切，音浙。斷草也。又《揚子·方言》簟，自關而西謂之簟，或謂之䓆。《郭註》今云䓆篾篷也。

荷：《唐韻》胡歌切《集韻》《韻會》《正韻》寒歌切，𠀤音何。《爾雅·釋草》荷，芙渠。《註》別名芙蓉，江東人呼荷。《詩·鄭風》隰有荷華。《傳》荷華，扶渠也。又《陳風》有蒲與荷。《箋》芙渠之莖也。《埤雅》荷，總名也，華葉等名具衆義，故以不知爲問，謂之荷也。又《本草》薄荷，莖、葉似荏而長。又地名。《吳志·裴松之傳》吳圍成陽都尉張喬于揚荷橋。又《集韻》居何切，音歌。水名，與菏同。註詳菏字。又《廣韻》胡可切。《左傳·昭七年》其子弗克負荷。《註》荷，擔也。《論語》有荷蕢而過孔氏之門者。《疏》荷，擔揭也。《晉書·輿服志》八座尚書荷紫，以生紫爲袷囊，綴之服外。又通何。《詩·小雅》何蓑何笠。《傳》揭也。《釋文》河可反。又《國語補音》負荷之荷亦音河。《嵆康詩》昔蒙父兄祚，少得離負荷。因疏遂成嬾，寢跡此山阿。《潘岳·詩》位同單父邑，愧無子賤歌，豈能陋微官，但恐沗所荷。又通苛。《前漢·酈食其傳》握齱好荷禮。《師古註》荷與苛同，苛細也。又怨怒聲。《通鑑》梁武帝口苦，索蜜不得，再曰荷荷。考證：〔《爾雅·釋草》荷，芙渠。《註》別名芙蓉，江南人呼荷。〕謹照原文江南改江東。〔《詩·小雅》何蓑何笠。《傳》揭也。《箋》何可反。〕謹照原文箋何可反改釋文河可反。

荸：《篇海》蒲沒切，音孛。《碎金》云：荸薺，古之𦽏茈也。苗似龍鬚，根黑色，可食。

𦮺：《唐韻》息夷切《集韻》相咨切，𠀤音私。《說文》茅秀也。

荹：《唐韻》薄故切，音捕。《玉篇》牛馬草亂藁也。又《集韻》蓬逋切，音蒲。荹攎，收亂草也。

荺：《唐韻》于敏切，音殞。《爾雅·釋草》荺，茭。《註》荺，一名茭，謂草根可食者也，亦笋類也。非一種。又《集韻》于倫切，音筠。藕紹也。考證：〔《爾雅·釋草》荺茭。《註》荺，一名𦭹〕謹照原文一名𦭹改一名茭。

荻：《唐韻》徒歷切《韻會》亭歷切，𠀤音狄。《說文》萑也。《爾雅·釋草》蕭，荻。《註》卽蒿。《戰國策》公宮之垣，皆以荻、蒿、苫、楚廧之。《晉書·童謠》官家養蘆花爲荻。又地名。《前漢·功臣表》荻苴侯韓陶。《史記·索隱》荻苴，在渤海。《正字通》《廣雅》作藡。

𦮻：《玉篇》古𤣥切，音涓。𦮻明草。《類篇》祭以爲藉。或作𦬾，義同。

𦮼：《唐韻》奇寄切《集韻》渠記切，𠀤音忌。草名。又讀平聲，與萁通。《孫子·作戰篇》𦮼秆一石當吾二十石。

荼：《唐韻》《正韻》𠀤同都切，音塗。《詩·邶風》誰謂荼苦，其甘如薺。《傳》荼，苦菜也。《大雅》周原膴膴，菫荼如飴。《爾雅·釋草》荼，苦菜。《疏》一名荼草，一名選，一名游冬。葉似苦苣而細，斷之白汁，花黃似菊。又《詩·豳風》採荼薪樗。《又》予所捋荼。《註》荼，萑苕也。又《詩·鄭風》有女如荼。《箋》荼，茅秀，物之輕者，飛行無常。《周禮·地官·掌荼註》荼，茅秀也。《前漢·禮樂志》顏如荼，兆逐靡。《應劭曰》荼，野菅白華也。《師古曰》言美女顏貌如茅荼之柔也。荼者卽今所謂蒹錐也。又《書·湯誥》弗忍荼毒。《傳》荼毒，苦也。《詩·大雅》民之貪亂，寧爲荼毒。《疏》荼、毒皆惡物。又《詩·周頌》以薅荼蓼。《孫炎曰》荼亦穢草，非苦菜也。《王肅曰》荼，陸穢。又《爾雅·釋木》檟，苦荼。《註》樹小如梔子，冬生，葉可作羹飮。《野客叢書》世謂古之荼卽今之茶，不知荼有數種，惟荼檟之荼卽今之茶也。詳茶字註。又《博雅》荼，僭也。又《揚子·方言》倩、荼，借也。《郭註》荼，猶徒也。又神名。《風俗通》上古之時有神荼、鬱壘昆弟二人，性能執鬼。《蔡邕·獨斷》十二月歲竟，乃畫荼、壘，幷懸葦索以禦凶。又《唐韻》宅加切《六書正譌》直加切《正韻》鋤加切，𠀤音𣗪。義同。又通舒。《禮·玉藻》諸侯荼。《註》讀如舒遲之舒。《荀子·大略篇》諸侯御荼。《註》古舒字，玉之上圓下方者。《史記·建元以來侯者年表》荆荼是徵。《索隱註》荼，音舒。《唐韻古音》神荼之荼，荼毒之荼，亦𠀤音舒。又《集韻》時遮切，音闍。《爾雅·釋草》蔈、荂，荼，卽芀也。又倉大切，音蔡。《博物記》雲南郡荼首，其音爲蔡茂，是兩頭鹿名也，永昌有之。又《集韻》余遮切，音邪。荼陵，縣名，在長沙。又姓。《通志·氏族略》《漢書·江都易王傳》有男子荼恬。蘇林云：荼音琅邪之邪。又《正韻》商居切，音書。與瑹同。又《周禮·地官》掌荼，徐邈讀作羊諸切，音余。又《集韻》後五切，音戸。亦茅秀也。考證：〔《禮·玉藻》荼前詘後。〕謹按所引非原文句讀，謹照原文改諸侯荼。

荽：《唐韻》息遺切《韻會》宣隹切，𠀤音綏。與荾同。胡荽，香菜，張騫使西域得胡荽。《潘岳·閒居賦》蓼荽芬芳。《註》荽，香菜。又《集韻》與萎通。詳萎字註。

荾：《唐韻》息遺切，音綏。華中齊也。《前漢·外戚傳》函荾荴以俟風兮，芳雜襲以彌章。又與荽同，見荽字註，一作葰。《玉篇》又作䒘。

荿：《集韻》時征切，音成。《類篇》草也。

莀：《玉篇》古文農字，註見辰部六畫。又《集韻》丞眞切，音辰。草多貌。《篇海》作𨑆。

莁：《唐韻》武夫切《集韻》微夫切，𠀤音巫。《爾雅·釋草》莁荑，蔱蘠。《註》草名。《玉篇》一名白蕢。

𦮽：《類篇》姑沃切，音梏。木皮。一曰地名。

𦮾：《唐韻》尼立切，音孨。𦶂𦮾。又《類篇》草密貌。

𦮿：《集韻》同葋。

莂：《玉篇》彼列切，音與分別之別同。《廣韻》種穊移蒔也。又《釋名》莂，別也，大書中央，中破別之也，卽今市井合同。又佛家作詩曰偈，作文曰莂。《黃庭堅·與禪師書》夙承記莂。

莃：《唐韻》香衣切，音希。《爾雅·釋草》莃，兔葵。《玉篇》似葵而葉小，壯如藜，有毛。汋啖之滑香。

𦯀：《集韻》蒲悶切，音坌。《類篇》以草爲界也。

𦯁：《類篇》壯本切。篅也。○按《集韻》𥭒，篅也。杜本切，音盾。字从竹。《唐韻》諸書俱作𥫱，音徒損切，獨《類篇》从艸，作壯本切。《正字通》云：與𥭒通。

𦯂：《直音》同菽。

𦯃：《集韻》訖力切，音亟。敏疾也。《類篇》或作䓧。《正字通》𦰶字之譌。

莄：《集韻》古杏切，音梗。《玉篇》草也。《類篇》草莖。

莅：《唐韻》力至切《正韻》力地切，𠀤音利。《韻會》臨也。《易·明夷》君子以莅衆。《書·周官》不學牆面，莅事惟煩。又《穀梁傳·僖三年》莅者，位也。又《集韻》力質切，音栗。《司馬相如·上林賦》藰莅卉歙。《師古註》林木鼓動之聲。《韻補》曹植《禹贊》避隱商山，示不敢莅。諸侯向己，乃奉天秩。

莆：《唐韻》方矩切，音府。萐莆，堯時瑞草。又《正韻》薄胡切，音蒲。地名。《水經注》孔山在莆城西南三十餘里。《一統志》莆田，縣名，屬興化。又通蒲。《楚辭·天問》咸播秬黍，莆藿是營。

莇：《集韻》遲據切，音筯。草名。苟芑也。又《類篇》音助。商人七十而耡。或作莇。

𦯄：《唐韻》力九切，音柳。《玉篇》卽茆字。詳茆字註。○按篆書卯字作丣，酉字作戼，故《說文》从艸酉聲，讀作柳。《篇海》訓蒲柳，非是。亦作𦮉。

𦯅：《正字通》音序。《玉篇》草名。

𦯆：茆本字。

䓇：《玉篇》呼歷切，音赥。草盛。又《集韻》郝格切。與嚇同，怒也。《晉書音義》同赫。又乞格切，音客。䓇茮，懼也。

莈：《唐韻》莫勃切，音沒。《玉篇》草名。

䓈：《唐韻》羊捶切《集韻》尹捶切，𠀤音𧁼。《揚子·方言》芡，北燕謂之䓈。《博雅》䓈、芡，雞頭也。又營隻切，音役。義同。一作𦲴。

䓉：《唐韻》以遮切，音耶。《說文》𦭭䓉也。又似邪切，音斜。《玉篇》草名。《集韻》菜名。

莉：《唐韻》直尼切《集韻》陳尼切，𠀤音墀。姓也。《姓苑》云：淮南人。又郞奚切，音梨。芘莉，織荆。又《玉篇》草名。又音利。茉莉，花名。詳茉字註。

莊：〔古文〕𤖄𤖈𦻊𠗎𤕶《唐韻》《集韻》𠀤側羊切，音裝。草盛貌。《六書正譌》艸芽之壯也。又嚴也。《論語》臨之以莊則敬。又《韻會》盛飾也。又《左傳·襄二十八年》得慶父之木百車于莊。《註》莊，六軌之道。《爾雅·釋宮》六達謂之莊。又田舍也。《通鑑·史炤·釋文》唐置莊宅使。《胡三省註》蓋主莊田及外舍之事。又《公羊傳·定八年》矢著于莊門。《註》莊門，孟氏之門名。又姓。《通志·氏族略》楚莊王之後，以諡爲氏，楚有大儒曰莊周。又《雲南通志》海貝一枚，土人謂之莊。又《篇海》側亮切，音壯。恭也。《說文》作壯。《干祿字書》通作荘。俗作庄，非。考證：〔《干祿字書》通作莊。〕謹照原文莊改荘。

莋：《集韻》秦昔切，音籍。《玉篇》茹草也，或作葃。又《廣韻》在各切《類篇》《韻會》《正韻》疾各切，𠀤音昨。地名。《前漢·地理志》越巂郡定莋。又山名。《越絕書》莋碓山，故爲鶴阜山。禹遊天下，引湖中柯山置之鶴阜，更今名。又《水經注》夷橋亦曰莋橋。

𦯇：《廣韻》昌終切《集韻》昌嵩切，𠀤音充。𦯇蔚草。《本草》一名益母，一名野天麻，一名夏枯草，一名土質汙。李時珍曰：其功宜於婦人及明目益精，故有益母之稱。其莖方類麻，故謂之野天麻。夏至後卽枯，故有夏枯之稱。《近效方》謂之土質汙。林億云：質汙乃山西番以𤍠血合諸藥煎成，治金瘡、折傷，益母亦可治折傷，故名土質汙也。《正字通》本作茺。《字彙》譌作𦯇。考證：〔《唐韻》昌終切。〕謹照原書唐韻改廣韻。

莌：《唐韻》徒活切，音奪。《爾雅·釋草》離南，活莌。《疏》離南，一名活莌。《山海經》又名𡨥脫。郭註：生江南，高丈許，零陵人植而日灌之，以爲樹。《廣韻》活莌，大葉，莖中有瓤，正白。考證：〔《山海經》又名𡨥脫，生江南。〕謹照原文寇脱下增郭註二字。

莍：《唐韻》巨鳩切《集韻》《韻會》渠尤切，𠀤音求。《說文》茮榝，實裏如表者。《爾雅·釋木》椒、榝醜，莍。《註》茱萸子聚生成房貌。考證：〔《爾雅·釋草》椒榝醜莍。〕謹照原書釋草改釋木。

莎：《唐韻》《集韻》《韻會》蘇禾切《正韻》桑何切，𠀤音唆。草名。《說文》薃侯也。一名侯莎。《爾雅翼》莖葉似三稜，根周匝多毛，謂之香附子。一名雀頭香。《博雅》地毛，莎䔺也。又木名。《廣韻》似桄榔，其樹出麪。又《前漢·馮奉世傳》莎車王萬年。《註》莎車，國名。又亭名。《水經注》莎泉南流，水側有莎泉亭。又《集韻》師加切，音沙。蟲名。《詩·豳風》六月莎雞振羽。又宣佳切，音綏。挼莎，以手切摩也。《禮·曲禮》共飯不澤手。《疏》澤謂挼莎。又摩莎洓之，出其香汁。又《韻補》莎草之莎，叶音綏。《馬融·廣成頌》鎭以瑤臺，純以金堤，樹以蒲柳，被以綠莎。

莏：《唐韻》蘇禾切，同莎。《玉篇》手挼莏也。《詩·周南疏》《阮孝緒·字略》云：煩潤猶挼莏也。《黃庭堅詩》挼莏殘菊更傳杯。○按《集韻》又作宣爲切，音與莎異，而捼莏義同。攷挼、莏二字本疉韻，支、歌二韻俱互見，挼字在支韻，則莎音綏，在歌韻則當爲莎。又按莏卽挱字，應歸手部，然唐人已收艸部，今仍兩部互見。

䓊：《唐韻》五乎切，音吾。《集韻》楚辭有䓊蕭草。《玉篇》草，似艾。又《集韻》與䔡同。《揚子方言註》江東人呼荏爲䓊。《類篇》或作𦸭。

莐：《唐韻》直深切，音沉。《集韻》直禁切，音鴆。《說文》草也。《爾雅·釋草》蕁，莐藩。《疏》知母也。《郭註》生山上，葉如韭。又《玉篇》丁敢切，音黕。義同。

䓋：《集韻》《類篇》𠀤章移切，音支。楡莢也。又與𦽘同。《說文》菹也。

莑：《廣韻》《集韻》𠀤敷容切，音丰。草芽始生。《說文》籀文蓬字。

莒：《唐韻》《正韻》居許切《集韻》苟許切，𠀤音舉。草名。《說文》齊謂芌爲莒。又國名。《春秋·隱二年》莒人入向。《註》莒國，今城陽莒縣。又莒父，魯下邑。《論語》子夏爲莒父宰。又姓。《史記·秦本紀》秦之先爲嬴姓，其後分封，以國爲姓，有莒氏。

莓：《廣韻》莫杯切《集韻》《正韻》謨杯切《韻會》謀桮切，𠀤音枚。《類篇》草名。《爾雅·釋草》葥，山莓。《註》今之木莓也。《齊民要術》莓草，實亦可食。又《韻會》苔也。《杜甫詩》隨意坐莓苔。又《廣韻》莓莓，美田也。《左思·魏都賦》蘭渚莓莓。《註》草靑蒼也。○按莓《說文》作苺，亦作𡴋，《正字通》合爲一。今依《爾雅》諸經典分載。

莔：《廣韻》武庚切《集韻》眉耕切《韻會》眉甍切《正韻》眉庚切，𠀤音盲。《爾雅·釋草》莔，貝母。《註》根如小貝，圓而白，華、葉似韭。《張衡·西京賦》王芻莔臺。《蔡邕·述行賦》布𧄸菼與臺莔兮。又與蝱通。《爾雅疏》詩云言采其蝱。陸璣曰：蝱，今藥草貝母也。又《唐韻古音》武郞切《韻補》謨郞切，𠀤音芒。義同。又《廣韻》許訖切，音迄。吳孫休長子字。考證：〔《蔡邕·述行賦》𧄸菼與臺莔兮。〕謹照原文𧄸菼上增布字。

𦯈：《唐韻》七稔切，音寢。《博雅》覆也。《說文》作𦵲。

莕：《說文》同荇。詳荇字註。又《類篇》戸黯切，音豏。義同。

𦯉：《唐韻》《韻會》《正韻》𠀤博陌切，音伯。藍之別名。

莖：《唐韻》戸耕切《集韻》《韻會》何耕切《正韻》何庚切，𠀤音牼。《說文》草木榦也。《字林》枝柱也。《類篇》草曰莖，竹曰箇，木曰枚。《楚辭·九歌》秋蘭兮靑靑，綠葉兮紫莖。《繁露·竹林篇》凡《春秋》之記災異也，雖畝有數莖，猶謂之無麥苗也。《論衡》朱草之莖如鍼。又特也。《張衡·西京賦》徑百常而莖擢。又《周禮·冬官·桃氏》以其臘廣爲之莖，圍長倍之。《註》莖謂劒夾，人所握鐔以上也。又樂名。《白虎通》顓頊樂曰《六莖》，者莖，著萬物也。《左思·魏都賦》冒六英五莖。又山名。《韓詩外傳》秦穆公將田而喪其馬，求三日而得之於莖山之陽。又《廣韻》烏莖切《直音》於京切，𠀤音鶯。草名。《爾雅·釋草》姚莖，凃薺。《六書正譌》別作䪫，非。考證：〔《白虎通》顓頊樂曰六莖莖者著萬物也〕謹照原文莖者改者莖。

莗：《集韻》《類篇》𠀤昌遮切，音車。莗葥，草名。○按莗本作車，卽芣苢也。

䓌：《唐韻》職吏切，音志。遠䓌，藥草，本作志。

䓍：《唐韻》胡簳切，音旱。《玉篇》草名。《食物本草》䓍菜，柔莖細葉，三月開花黃色，結細角，角內有細子，根、葉皆可食，俗呼辣米菜。《林洪·山家淸供》朱晦庵飮後輒以䓍菜供蔬品，旴江、建陽、嚴陵人皆喜食之。

莘：《集韻》斯人切，音辛。細莘，藥草。《正字通》莘草，生山澤，如蒲黃，葉如芥。又《廣韻》所臻切《正韻》疏臻切，𠀤音駪。《韻會》虢地名。《詩·大雅》纘女維莘。《傳》太姒國也。《郡國志》郃陽南有古莘國，散宜生爲文王求有莘氏女以獻紂，卽此地也。又《水經注》漯水又北絕莘道之西，有莘亭。又莘莘，衆多也。《班固·東都賦》俎豆莘莘。《王褒·靑髥奴文》莘莘翼翼。又長貌。《詩·小雅》魚在在藻，有莘其尾。又姓。《潛夫論》祝融之孫分爲八姓：己禿彭姜妘曹斯莘。《通志·氏族略》宋朝有莘融。又《集韻》或作𦸯、𨐕。

莙：《唐韻》渠殞切《集韻》巨殞切，𠀤音窘。《說文》牛藻也。《爾雅·釋草》莙，牛藻。《註》江東呼馬藻，藻之葉大者也。《顏氏家訓》卽陸璣所謂聚藻，葉如蓬者也。今水中有此物，一節長數寸，細茸如絲，圍繞可愛，長者二三十節。又《廣韻》居筠切《集韻》俱倫切，𠀤音麕。義同。

䓎：《集韻》《類篇》𠀤測角切，音齪。草名也。

莚：《唐韻》以然切《韻會》《正韻》夷然切，𠀤音延。草名。又《廣韻》于線切《集韻》《韻會》延面切《正韻》以扇切，𠀤音衍。蔓莚，不斷也。《左思·蜀都賦》風連莚蔓於蘭臯。

莛：《唐韻》特丁切《集韻》《韻會》唐丁切，𠀤音廷。《說文》莖也。《前漢·東方朔傳》以莛撞鐘。《註》謂槀莛也。《玉篇》言其聲不可發也。《韓愈詩》有如寸莛撞巨鐘。又《莊子·齊物論》舉莛與楹，厲與西施，恢恑憰怪，道通爲一。《司馬註》莛，屋梁也。又《唐韻》《正韻》徒鼎切《集韻》待頂切，𠀤音挺。義同。

莜：《唐韻》《集韻》《正韻》𠀤徒弔切，音掉。《玉篇》莜，草田器也。《說文》今从條。又《集韻》他凋切，音挑。又田聊切，音迢。義𠀤同。又音釣。《本草》薤，江南呼爲莜子。

莝：《唐韻》麁臥切《韻會》千臥切《正韻》寸臥切，𠀤音剉。《說文》斬芻也。《詩·小雅》摧之秣之。《箋》摧，今莝字也。《急就篇》莝，細斫槀也。《史記·范睢傳》坐須賈於堂下，置莝荳其前。《前漢·尹翁歸傳》豪强有論罪，輸掌畜官，使斫莝。《柳宗元文》合莝脃以爲强。

莞：《唐韻》《集韻》𠀤胡官切，音桓。《說文》草也，可爲席。《詩·小雅》下莞上簟。《箋》小蒲之席也。《爾雅·釋草》莞，苻蘺。《註》白蒲，一名苻蘺，楚謂之莞蒲。《禮·禮器》莞簟之安而藁鞂之設。《前漢·東方朔傳》莞蒲爲席。《註》莞，今謂之蔥蒲。又姓。《晉書·武帝紀》吳將莞恭。又《集韻》沽還切，音關。義同。又古丸切，音官。《韻會》亦莞蒲也。又東莞，地名。《史記註》東莞在琅邪。《綱目集覽》今沂州沂水縣，古東莞也。《方輿勝覽》廣州路有東莞縣。又谷名。《水經注》高都縣有莞谷。又戸板切，音皖。《論語》夫子莞爾而笑。《何晏註》莞爾，小笑貌。又《韻補》圭園切。《韓愈詩》欲不出納，以堙其源。空堂幽幽，有秸有莞。《六書故》作𦸌。《篇海》作𦼍。考證：〔《詩·小雅》上莞下簟。〕謹照原文改下莞上簟。

莟：《唐韻》胡紺切，音憾。苗含心欲秀也。《韻會》花蘂也。又胡感切，音頷。花開也。通作䓿，俗作𧂃。

莠：《唐韻》與九切《韻會》以九切《正韻》云九切，𠀤讀若酉。《詩·齊風》無田甫田，維莠驕驕。《孟子》惡莠恐其亂苗也。《趙註》莠之莖葉似苗。《魯語》馬餼不過稂莠。《註》莠草似稷而無實。又《詩·小雅》莠言自口。《傳》莠，醜也。又地名。《水經注》汳水又東逕莠倉城。又《集韻》息救切，音秀。《類篇》荼也。

莡：《唐韻》倉各切，音錯。《玉篇》行草聲。

𦯊：《類篇》同芵。

𦯋：《說文》𦯋字从𢀜。《正字通》《字彙》省作茿。詳茿字註。

莢：《唐韻》《正韻》古協切《韻會》吉協切，𠀤音夾。《說文》草實。《博雅》豆角謂之莢。《周禮·地官·大司徒》其植物宜莢物。《註》莢物，薺莢、王棘之屬。《疏》卽今人謂之皁莢是也。又蓂莢，堯時瑞草。又莢蒾。《本草》葉似木槿及楡、柞小樹。又錢名。《前漢·食貨志》漢興，以爲秦錢重難用，更令民鑄莢錢。《註》如楡莢也。又陵名。《水經注》李夫人塚，塚形三成，世謂之莢陵。又姓。《通志·氏族略》莢氏。《風俗通》莢成僖子，晉大夫。《王僧孺·百家志》荀永之娶平陽莢氏。考證：〔《周禮·地官·大司徒》其植物宜莢。〕謹照原文莢字下增物字。

𦯌：《唐韻》《韻會》𠀤武方切，音忘。《爾雅·釋草》莣，杜榮。《註》今莣草似茅，皮可以爲繩索、履屩也。又《集韻》無放切，音妄。義同。又《字彙補》未付切，音務。𧐟莣，靑蛉也。《淮南子·齊俗訓》水蠆爲𧐟莣。

莤：《唐韻》《韻會》《正韻》𠀤同𦄲。《周禮·天官》甸師：祭祀共蕭茅。《註》蕭字或爲莤，莤字讀爲𦄲。又《詩·小雅》有酒湑我。《傳》湑，莤之也。《箋註》謂以茅泲之而去其糟也。又《類篇》莤，榼上塞也。又《唐韻古音》莤茅之莤，亦作蕭音讀。又《集韻》夷周切，音由。水草。《爾雅·釋草》莤，蔓于。《註》生水中。一名軒于，江東呼爲莤。又以九切，音酉。草名。

莥：《唐韻》女久切，音狃。《爾雅·釋草》鹿藿，其實莥。《註》今鹿豆也。又《說文》敕九切，音丑。《集韻》女六切，音忸。義𠀤同。一作𦱙，一作𦶆。

莦：《唐韻》所交切，音梢。《說文》惡草貌。《淮南子·修務訓》野彘有艽莦槎櫛窟虛，連比以象宮室。又《集韻》思邀切，音消。草根也。

莧：《唐韻》《集韻》𠀤侯襉切，藖去聲。《說文》莧，菜也。《博雅》莧，莔也。《管子·地員篇》𩏴下于莧，莧下于蒲。《爾雅·釋草》蕢，赤莧。《註》今莧菜之有赤莖者。又《韻會》《正韻》𠀤形甸切，音現。《易·夬卦》莧陸夬夬。《註》莧陸，草之柔脃者。馬、鄭、王皆云莧陸，一名商陸。又《集韻》戸版切，音浣。與莞同，莞爾，笑貌。◎按《集韻》又胡官切，音桓。山羊細角也。

莨：《唐韻》魯當切《集韻》盧當切，𠀤音郞。《說文》草也。《司馬相如·子虛賦》其𡌨濕則生藏莨、蒹葭。《郭註》藏莨，草名。中牛馬芻。又去聲。莨菪。《本草》一名天仙子，一名行唐。其子服之令人狂浪放蕩，故名。《史記·倉公傳》領以莨菪。

莩：《唐韻》芳無切，音孚。《前漢·中山靖王傳》今羣臣非有葭莩之親，鴻毛之重。《註》葭，蘆也。莩者，其𥮉中白皮至薄者也。又《爾雅·釋草》莩，麻母。《註》苴麻盛子者。《儀禮·喪服》小功布衰裳，澡麻帶絰。《註》澡者，治去莩垢，不絕其本也。又《唐韻古音》縛謀反。《集韻》房尤切，𠀤音浮。草名。又《廣韻》平表切。與殍通。《孟子》野有餓莩。《疏》郊野之閒有餓而死者。又通摽。《王應麟·詩攷》莩有梅。莩，零落也。《前漢·食貨志》作𦭼。詳𦭼字註。

莪：《唐韻》五何切《集韻》《韻會》《正韻》牛何切，𠀤音哦。《玉篇》蘿莪，蒿屬。《詩·小雅》菁菁者莪，在彼中阿。《傳》蘿蒿也。《疏》陸璣云：生澤田漸洳之處，葉似邪蒿而細，科生三月，中莖可生食，又可蒸，香美，味頗似蔞蒿。又《小雅》蓼蓼者莪，非莪伊蒿。《爾雅翼》莪卽古之蘩。始生爲莪，長大爲蒿。

莫：〔古文〕𦮅䒬𦱴《唐韻》慕各切《集韻》《正韻》末各切，𠀤音寞。《韻會》無也，勿也，不可也。《易·繫辭》莫之與，則傷之者至矣。又定也。《詩·大雅》監觀四方，求民之莫。又謀也。《詩·小雅》秩秩大猷，聖人莫之。又《博雅》强也。《論語》文莫吾猶人也。《晉書·欒肇·論語駁曰》燕齊謂勉强爲文莫。《揚子·方言》侔莫，强也，凡勞而相勉謂之侔莫。《淮南子·謬稱訓》猶未之莫與。《註》莫，勉之也。又削也。《管子·制分篇》屠牛垣，朝解九牛而刀可莫鐵。又《博雅》莫莫，茂也。《詩·周南》維葉莫莫。《註》莫莫，茂密之貌。又《莊子·逍遙遊》廣莫之野。《註》莫，大也。又姓。《通志·氏族略》卽幕氏省文。漢有富人莫氏，見《游俠傳》。唐有比部員外郎莫藏用。又《史記·夏本紀註》五湖之一有莫湖。又與瘼通。《詩·小雅》莫此下民。又與幕通。《史記·李廣傳》莫府省約文書籍事。又《說文》莫故切。同暮。《易·夬卦》莫夜有戎。又菜也。《詩·魏風》彼汾沮洳，言采其莫。《註》音暮。《陸璣疏》莫，莖大如箸，赤節，節一葉，似柳葉，厚而長，有毛刺，今人繅以取繭緒。其味酢而滑，始生可以爲羹，又可生食。五方通謂之酸迷，冀州人謂之乾絳，河、汾之閒謂之莫。又通膜。《禮·內則》去其皽。《註》皽謂皮肉之上魄莫也。又《韻會》莫白切，音陌。靜也。《詩·小雅》君婦莫莫。《註》言淸靜而敬至也。《左傳·昭二十八年》德正應和曰莫。又《唐韻古音》平聲，音謨。《漢書》註引《詩》聖人莫之作謨。《直音》作𦱤。

𦯍：《唐韻》陟葉切，音輒。《爾雅·釋草》𦯍，小葉。

𦯎：《正字通》蔥本字。

𦯏：《唐韻》於角切，音握。《玉篇》英蒻也。

䓏：《唐韻》《集韻》𠀤芳無切，音孚。《玉篇》花盛也，亦省作芣。

𦯐：《唐韻》市昭切《集韻》時饒切，𠀤音韶。《玉篇》草名。

𦯑：《唐韻》昨早切《集韻》在早切，𠀤音造。《說文》作草。詳草字註。又作𦳱。𦳱斗，櫟實也。《篇海》作𦯑。《六書正譌》俗作皁、皂，𠀤非。𦯑字从皂作。考證：〔《說文》作草，詳草字註。又作𦳱。斗，櫟實也。〕謹照原文𦳱下增𦳱字。

莬：《唐韻》亡運切，音問。《玉篇》草木新生者。又《篇海》音免。亦作葂。

莭：《集韻》子結切，音節。《類篇》草約也。

𦯒：《集韻》語兩切，音仰。昌蒲也。亦作䒢。

𦯓：《篇海》同葅。

䓐：《集韻》殊倫切，音純。草名。

𦯔：《集韻》田黎切，音題。草名。又《類篇》草木初生貌。俗作苐，非。

莮：《集韻》那含切，音男。草名。《玉篇》萓莮也。本作宜男。

𦯕：《集韻》蘇綜切，音宋。《類篇》草名。出《唐書·表》。

𦯖：《類篇》同𦶄。又《字彙補》多葛切，音怛。蕈、𦯖，草。

𦯗：《集韻》《類篇》𠀤與苟同。

𦯘：《類篇》同𤼱。

𦯙：《集韻》《類篇》𠀤與𦭿同。

𦯚：《說文》䒷本字。

䓑：《玉篇》《篇海》𠀤同萍。又《晉書·石崇傳》韭䓑齏是搗韭根，雜以麥苗耳。又䓑沙王舊城，見《水經注》。

𦯛：《篇海》同𦶃，草也。○按卽毘字之譌。

𦯜：《字彙補》音義與莞同。詳莞字註。

𦯝：《韻學集成》與茮同。○按卽茮字之譌。

𦯞：《集韻》備，古作𤰇，註見人部十一畫。

𦯟：《直音》休居切，音虛。草華也。

𦯠：《直音》俗薍字。

𦯡：《直音》同𦮼。

𦯢：《直音》同荈。

𦯣：《篇海類編》才余切，聚平聲。草𦯣也。

𦯤：《直音》音槍。動也。

𦯥：《直音》同萱。

𦯦：《直音》同藐。

𦯧：《字彙補》同葉。又書涉切，音攝。《論語》葉公，《石經》作𦯧公。

𦯨：《字彙補》居幽切，音鳩。《石鼓文》𦯨爲世里。舊音莽。或作䒪，亦作𦳕。

䓒：《字彙補》同𦳋。《集韻》作𠣲。《類篇》作𠣯。𠣲字原作艸下𠣲。

𦯩：《五音篇海》與荽同。

𦯪：《集韻》胡了切，音皛。鳧茈也。

𦯫：《字彙補》川思切，音脂。葅也。

𦯬：《字彙補》食邪切，音蛇。姓也。《奇姓通》漢𦯬恬上書告江都王建。

𦯭：《字彙補》茝字之譌。

𦯮：《字彙補》門包切，音毛。菜也。

𦯯：《字彙補》池爾切，音豸。補缺也。

𦯰：《字彙補》坡生切，音烹。出水也。

𦯱：《王褒·危俊騷》結榮𦯱兮逶逝。音義未詳。疑茝字之誤。

𦯲：《吳越春秋》采葛婦作詩曰：葛不連蔓𦯲台台，我君心苦命更之。音義未詳。又《字彙補》宋董𦯳精于五禮。字从廾，與此字稍異，音義亦闕。○按棻字註云：棻，香木。又云人名。疑𦯲、𦯳二字皆棻字之譌。

𦯳：《字彙補》音義闕。詳𦯲字註。

𦯴：《集韻》古文伊字。註見人部四畫。

莽：《玉篇》《唐韻》《廣韻》莫朗切《集韻》《類篇》模朗切，𠀤音蟒。《說文》南昌謂犬善逐兔草中爲莽。又《揚子·方言》草，南楚之閒謂之莽。《孟子》在野曰草莽之臣。《趙岐註》莽亦草也。《屈原·離騷》夕攬洲之宿莽。《註》草冬生不死者。又《周禮·秋官·剪氏》掌除蠹物，以莽草薰之。《山海經》朝歌之山有草，名曰莽草，可以毒魚。又《拾遺記》有草名莽煌，炙人衣則焦，刈之爲席，方冬彌溫，以枝相摩則火出。又《爾雅·釋草》莽，數節。《疏》凡竹節閒促數者名莽。又《小爾雅》大也。又草深貌。《楚辭·天問》草木莽莽。又《莊子·則陽篇》君爲政焉勿鹵莽。《註》猶粗率也。又莽蒼，見蒼字註。又國名。《列子·周穆王篇》西極之南隅，名古莽之國。又姓。《前漢書武帝紀莽何羅註》孟康曰：本姓馬，明德皇后惡其先人有反者，易姓莽。又《廣韻》莫厚切，音某。義同。又《唐韻古音》莫補切，音媽。《楚辭·九章》陶陶孟夏兮，草木莽莽。傷懷永哀兮，汨徂南土。又《集韻》謨郞切，音茫。莽蒼，亦讀平聲。俗作莾、莽。考證：〔《屈原·離騷》夕攬中州之宿莽。〕謹照原文省中字。州改洲。〔《後漢·莽何羅傳註》〕謹按後漢無莽何羅傳，謹照原書改前漢書武帝紀莽何羅註。

莾：《干祿字書》俗莽字。

莿：《唐韻》七賜切，音刺。《說文》策也。《玉篇》芒也，草木針也。《字彙補》與譏刺字義同。《鶡冠子·世兵篇》非過材之莿也。《正字通》與茦同。

菀：《唐韻》於阮切，音婉。《說文》茈菀，出漢中房陵。《本草》紫菀，其根色紫而柔宛，故名。許愼作茈菀。又《博雅》女腸，女菀也。又茂盛貌。《詩·小雅》瞻彼阪田，有菀其特。《箋》菀然茂特之苗。《又》有菀者柳。《傳》菀，茂木也。又《前漢·百官表》邊郡六牧師菀令。又《水經注》菀川，水出勇士縣之子城。又通苑。詳苑字註。又《廣韻》紆勿切，音鬱。義同。又《集韻》與蘊同。

菁：《唐韻》子盈切《集韻》《類篇》咨盈切，𠀤音精。《說文》韭華也。《張衡·南都賦》秋韭冬菁。《註》廣雅曰：韭，其華謂之菁。又菁茅。《書·禹貢》包匭菁茅。《管子·輕重丁》江、淮之閒，有一茅而三脊，母至其本，名之曰菁茅。又蔓菁。《周禮·天官》醢人菁菹。《註》菁，蔓菁也。又蕪菁，《後漢·桓帝紀》種蕪菁以助人食。又菁，華英也。《張衡·西京賦》麗服颺菁。又《集韻》倉經切，音靑。菁菁，花盛貌。《詩·唐風》有杕之杜，其葉菁菁。又地名。《謝靈運·山居賦》三菁五奧。《自註》三菁，在太平之北。考證：〔《管子·菁茅謀》〕謹照原書篇名改管子輕重丁。〔《詩·唐風》有杕之左，其葉菁菁。〕謹照原文左改杜。

𦰪：《集韻》徐由切，音囚。草生水田，子可食。

菂：《韻會》丁歷切，音鏑。《爾雅·釋草》菂薂。《郭註》卽蓮實。《王延壽·魯靈光殿賦》綠房紫菂。又《類篇》胡了切，音皛。義同。《廣韻》作芍。

𦰫：《玉篇》奴低切，音泥。草露根也。又《類篇》乃禮切，音你。露濃謂之𦰫。亦作泥。《詩·小雅》蓼彼蕭斯，零露泥泥。

菃：《集韻》《篇海》𠀤求于切，音渠。人名，北齊有宋菃。

菄：《集韻》都籠切，音東。菄風，草名。嶺南平澤有之。《廣韻》本作東，俗加艸。《吳都賦》艸則東風扶留。又《廣州記》有菄風菜。又《類篇》多貢切，音凍。義同。

菅：〔古文〕𦭂《唐韻》古顏切《集韻》居顏切，𠀤音姦。《玉篇》茅屬也。《詩·小雅》白華菅兮。《疏》已漚爲菅。《左傳·昭二十年》無棄菅蒯。《註》菅似茅，滑澤無毛，筋宜爲索，漚與曝尤善。又《左傳·昭二十七年》或取一編菅。《杜註》苫也。《山海經》白菅爲席。又《管子·牧民篇》野蕪曠，則民乃菅。《註》菅當爲姦。又姓。《正字通》漢有菅禹，唐有菅崇嗣。又古頑切，音關。《春秋·隱十年》公敗宋師于菅。《註》菅，宋地。又《韻補》圭𤣥切，音涓。《詩·陳風》東門之池，可以漚菅。叶下晤言韻。考證：〔《管子·牧民論》野蕪曠，則民乃菅。《註》謂莩色也。〕謹照原書牧民論改牧民篇。註中謂莩色也照原文改菅當爲姦。

𦰬：《唐韻》傍伯切，音白。《類篇》草名也。《爾雅·釋草》帛，似帛。《註》草葉有似帛者，因名。俗加艸。考證：〔《爾雅·釋草》帛似。〕謹照原文帛似下增帛字。

𦰭：《集韻》徒困切，音遯。《玉篇》藥草。

𦰮：《玉篇》防無切，音扶。《篇海》人姓。

菆：《唐韻》側鳩切，音鄒。《玉篇》草也。《韻會》草叢生也。又《說文》麻蒸也。《潘岳·西征賦》感市閭之菆井。《註》菆井，卽渭城東賣麻蒸之市。又好箭也。《左傳·宣十二年》左射以菆。《註》菆，矢之善者。《儀禮·旣夕》御以蒲菆。《註》蒲，楊柳，可以爲箭。又《博雅》蓐謂之菆。又《集韻》餘也。又《廣韻》芻注切，音䐢。鳥巢也。《酉陽雜俎》鷹巢一名菆。鷹呼菆子者，雛鷹也。又《韻會》徂丸切，音攢。積木以𣩵也。《禮·檀弓》菆塗龍輴。《疏》菆，叢也，謂以木叢棺而四面塗之，故云菆塗也。又《集韻》徂聰切。與樷同。《太𤣥經》鳥托巢于菆，人寄命于公。

菇：《玉篇》故吳切，音姑。《博雅》藈菇，王瓜也。

𦰯：《集韻》首止切，音始。草也。

𦰰：《玉篇》許俱切，音虛。《篇海》芋也。

菈：《唐韻》盧合切，音拉。《玉篇》《方言》云：東魯呼蘆菔爲菈𦾽子。又《左思·吳都賦》菈𢴫雷硠。《註》崩弛之聲也。

𦰱：《集韻》辰羊切，音常。《類篇》草名。

菉：《唐韻》力玉切《正韻》盧谷切，𠀤音錄。《爾雅·釋草》菉，王芻。《註》菉，蓐也。今呼鴟脚莎。《疏》卽鹿蓐也。《屈原·離騷》薋菉葹以盈室兮。《謝朓詩》霜剪江南菉。又通錄。《汲冢周書》堂下之東面，郭叔掌爲天子菉幣焉。《註》菉，錄諸侯之幣也。通作綠。《詩·小雅》終朝采綠。《疏》綠同菉。

菊：《唐韻》《韻會》𠀤居六切，音掬。古作蘜、鞠。《爾雅》蘜，治蘠也。《郭註》今之秋華菊。《禮·月令》鞠有黃華。《屈原·離騷》夕餐秋菊之落英。又水名。《水經注》湍水又南，菊水注之，水出西北石礀山芳菊谿。又《韻補》訣力切。《賈島詩》九日不出門，十日見黃菊。灼灼耀繁英，美人無消息。《集韻》亦作蓻。考證：〔《唐韻》《韻會》𠀤居六切，音掬。古作蘜。《說文》蘜，治牆也。《郭註》今之秋華菊。《禮·月令》蘜有黃華。〕謹按郭註係爾雅之註，今改說文爲爾雅。𠀤照原文牆字改蘠字。月令蘜字改鞠字。古作蘜之下增鞠字。

菋：《唐韻》無沸切。音味。《說文》荎藸也。《爾雅·釋草》菋，荎藸。《註》五味也。又《集韻》暮拜切，音韎。義同。亦作苿。考證：〔《說文》荎蕏也。《爾雅·釋草》菋，荎蕏。〕謹照原文兩蕏字𠀤改藸。

𦰲：《集韻》匈于切，音吁。《類篇》藥草。《爾雅·釋草》旴，虺牀。《註》蛇牀也，一名馬牀。《疏》一名蛇米，一名虺牀，一名思益，一名繩毒，一名棗棘，一名牆靡。考證：〔《爾雅·釋草》𦰲，虺牀。〕謹照原文𦰲改旴。

菌：《唐韻》渠隕切，音窘。《說文》地蕈也。《爾雅·釋草》中馗，菌。《疏》此菌大小異名也，大者名中馗，小者名菌。《博物志》菌，食之有味，而常毒殺人。又朝菌，槿也。《莊子·逍遙遊》朝菌不知晦朔。又山名。《山海經》南海之內有菌山。又菌蠢，芝貌。《張衡·南都賦》芝房菌蠢生其隈。又《集韻》區倫切，音皸。菌桂出交趾，員如竹。《屈原·離騷》雜申椒與菌桂兮。又《博雅》菌，薰也。其葉謂之蕙。《素問》肝氣虛，則夢見菌香生草。又《馬融·長笛賦》瞋菌碨柍。《註》皆衆聲鬱積競出之貌。又《篇海》音郡。《淮南子·地形訓》海人生若菌，若菌生聖人。

菍：《唐韻》奴結切，音涅。草也。又《集韻》忍甚切，音稔。木名。

𦰳：《唐韻》以遮切，音耶。木名，皮可以爲索。又《集韻》同𦭿。

𦰴：《集韻》同䕳。

菎：《唐韻》古渾切，音昆。香草也。《楚辭·招魂》菎蔽象棋。《註》菎玉或言菎蕗，今之箭囊也。《東方朔·七諫》菎蕗雜乎叢蒸。又《集韻》古本切，音袞。草名。《博雅》菎，𦼏也。《說文》作𧃣。《類篇》一作𦸫。

𦰵：《正字通》引《六書統》蒯，大篆作𦰵。

菏：《唐韻》胡歌切，音何。《玉篇》菏，菔草。又《集韻》居何切，音歌。《韻會》賈我切，音舸。𠀤澤名。詳水部渮字註。又同荷。詳荷字註。

𦰶：《唐韻》紀力切，音亟。《說文》自急敕也，與苟字別。

菐：《正字通》丵字之譌。丵字原作业下羊。

䓗：《直音》同蔥。

菑：〔古文〕𠙹𠙾𠚀《唐韻》側持切，音緇。《說文》不耕田也。《徐曰》从艸从𡿧从田。𡿧，川壅也，田不耕則艸壅塞之。《爾雅·釋地》田一歲曰葘。《註》今江東呼初耕地反草爲葘。《詩·小雅》于此葘畝。《疏》葘者，災也，始災殺其草木也。《易·无妄》不葘畬。《疏》不敢首發新田，惟治其葘熟之地。又水名。《山海經》常蒸之山，葘水出焉。又地名。《史記·孝景帝紀註》葘川縣，故劇城。又姓。《通志·氏族略》孔融集有葘莊，靑州人。又《正韻》將來切，同災。《詩·大雅》無葘無害。又《韻會》側吏切，音厠。木立死曰葘。《詩·大雅》其葘其翳。又《周禮·冬官·輪人註》察其菑蚤不齵則輪，雖敝不匡。鄭註菑輻入轂中者謂建輻也。泰山平原所樹立物爲葘。聲如胾。博立梟棊亦爲菑。《前漢·武帝紀瓠子歌》隤林竹兮揵石葘。《師古註》石葘，謂𦥛石立之也。又資四切，音恣。剖也，裂也。《周禮·冬官考工記》居幹之道，葘栗不迤。又與椔通。《荀子·非相篇》身如斷葘。菑、緇、椔諸字从𡿧作。考證：〔《周禮·冬官·輪人註》葘謂輻入轂中者。《鄭註》謂建輻也。又泰山平原所樹立物爲葘。《周禮·冬官考工記註》博立梟棊於中央亦爲葘。〕謹照原文自註菑至於中央四十字，改察其菑蚤不齵則輪，雖敝不匡。鄭註菑輻入轂中者謂建輻也。泰山平原所樹立物爲葘。聲如胾。博立梟棊亦爲菑。

菒：《唐韻》古老切，音藁。《類篇》稈也。《齊語》及寒，擊菒除田，以待時耕。《註》菒，枯草也。

菓：《唐韻》古火切，音裹。木實。本作果，《漢書》作菓。《史記·叔孫通傳》古者有春嘗菓，方今櫻桃熟可獻。

𦰷：《正字通》同蔤。

菔：《唐韻》蒲北切，音匐。蘆菔也。魯人名菈𦾽，秦人名蘿蔔。《後漢·劉盆子傳》時掖庭中，宮女猶有數百千人，自更始敗後幽閉殿內，掘庭中蘆菔根，捕池魚而食之。又與萉通。《爾雅·釋草》葖，蘆萉。《本草綱目》蔖萉。《註》萉與菔同。又《廣韻》房六切，音服。《韻會》蘆菔一名來服，言來麰之所服也。字亦與服通。《詩·小雅》象弭魚服。《箋》服當作菔。《周禮·素服註》服當作菔，刀劒衣也。考證：〔《爾雅·釋草》突蘆萉。《本草·綱目》突萉。〕謹照原文上突字改葖。下突字改蔖。

𦰸：《集韻》思林切，音心。《篇海》螟食苗心死也。

𦰹：《玉篇》側刮切，音茁。《篇海》菜也。

菕：《唐韻》盧昆切，音論。《玉篇》木名。《管子·地員篇》其木宜蚖菕與杜松。又《集韻》菕虂，香草。

菖：《唐韻》尺良切，音昌。《本草》菖蒲，蒲類之昌盛者。《呂氏春秋》冬至後五旬七日菖始生。菖者，百草之先，于是生者也。《南方草木狀》番禺㵎中生菖蒲，一寸九節。《劉勰·新論》菖蒲，去蚤、蝨而來蚰蜒。又《集韻》通昌。《左傳·僖三十年》享有昌歜。考證：〔《呂氏春秋》冬至後五旬，七日菖始生，菖者，百草之先，于是始耕。〕謹照原文于是始耕改生者也。

菗：《唐韻》直由切《集韻》陳留切，𠀤音儔。《玉篇》荼菜。《博雅》菗蒢，地楡也。《類篇》或作𦼾。

䓘：《唐韻》古勞切，音高。《玉篇》草名。其實似瓜，食之治瘧。又《山海經》侖者之山有木焉，名曰白䓘。又《集韻》巨九切，音臼。亦草名也。

菘：《唐韻》息弓切《集韻》思融切，𠀤音嵩。《玉篇》菜名。《南史·周顒傳》秋末晚菘。《埤雅》菘性隆冬不彫，四時長見，有松之操，故其字會意。《集韻》或作𦬘、蘴。

䓙：《玉篇》古懷切，音乖。䓙草也。又《集韻》苦緺切，音咼。䓙雜，斜貌。《正字通》《說文》竵，不正也。《廣韻》改作䓙，《韻略》作𠇗，《集韻》又作𦶎，《周禮·形方氏》無有𦶎離之地。註：讀𠇗。疏云：兩頭寬中狹。古華、苦蛙兩切。

菙：《唐韻》時髓切，音捶。木名，荆也。《周禮·春官·菙氏註》燋焌用荆菙之類。《疏》掌共燋契也。《韻會》有捶氏共菙以灼龜。

菚：《集韻》仕諫切，音輚。《類篇》草名。《五音篇海》士諫切，音棧。草名。

䓚：《集韻》詳餘切，音徐。䓚葢，菜名，似韭。《類篇》千餘切，音蛆。䓚葢，草名。又叢租切，音阼。䓚菇，生下田，可食。《玉篇》作〈艸下狙〉。

𦰺：《唐韻》房久切，音阜。《類篇》𦰺鬱，香草。

菛：《集韻》俗虋字。菛苳，藥名，今省作門。

菜：《唐韻》《集韻》𠀤倉代切，音縩。《說文》草之可食者。《增韻》蔬也。《禮·月令》仲秋，趣民務畜菜。《儀禮·士昏禮》婦入三月乃奠菜。《靈樞經》五菜：葵甘、韭酸、藿鹹、薤苦、蔥辛。又《禮·王制》民無菜色。《註》食菜之饑色。又七計切。《東方朔·七諫》西施媞媞而不得見兮，嫫母勃屑而日侍。桂蠹不知所淹留兮，蓼蟲不知徒乎葵菜。又《韻會》與采通。《漢孔耽𥓓》躬菜蔆蕅。

𦰻：𦳫字之譌。

菝：《集韻》蒲八切，音拔。《玉篇》菝葀，瑞草。又《博雅》菝挈，狗脊也。《本草》菝葜，猶𥎱䂒也。𥎱䂒，短也。莖蔓堅强短小，故名。《廣韻》根可作飮。又《唐韻古音》蒲內切，同萆。菝葜，《禮記·月令》作萆挈。

𦰼：《正字通》俗莋字。

菞：《集韻》良脂切，音黎。地名。《穆天子傳》讀書于菞丘。又通黎。《前漢·匈奴傳》菞庶無干戈之役。或作𦴙。

菟：《唐韻》湯故切，音兔。《玉篇》菟絲，草名。《山海經註》菟丘，菟絲也。又《爾雅·釋草》蔩，菟瓜。《註》菟瓜似土瓜。又《本草》菟葵，苗如石龍芮而葉光澤，花白似梅。又《急就篇註》伏苓一名伏菟。又與兔通。《楚辭·天問》厥利惟何，而顧菟在腹。《前漢·賈山傳》上覆飛鳥，下不見伏菟。又《集韻》同都切，音徒。楚人謂虎爲於菟。又《韻會》飛菟，神馬名。又《左傳·隱十一年》使營菟裘，吾將老焉。《註》菟裘，在泰山梁父縣南，魯邑也。《前漢·地理志》𤣥菟郡。又《潛夫論》菟裘，嬴姓也。

菠：《集韻》逋禾切，音皤。《玉篇》菠薐，菜名。《本草註》《劉禹錫·嘉話錄》云：菠薐，種自西國，有僧將其子來，云是頗陵國之種，語訛爲菠薐耳。李時珍曰：按《唐會要》云：太宗時尼波維國獻菠薐菜，類紅藍，卽此也。

𦰽：《集韻》普靡切，披上聲。草名。

菡：《唐韻》胡感切，音頷。《說文》菡萏。《徐曰》菡，猶含也，未吐之意。《詩·陳風》彼澤之陂，有蒲菡萏。《爾雅·釋草》荷，芙蕖，其華菡萏。◎按《說文》作䓿，《六書正譌》云：俗作菡，非。然考經文皆作菡，《六書正譌》之說太泥。

𦰾：《唐韻》許角切，哮入聲。《玉篇》草聲也。

菢：《唐韻》薄報切，音暴。《直音》覆也。《集韻》鳥伏卵也。《韓愈詩》鶴翎不天生，變化在啄菢。《韻會》或作苞。

菣：《唐韻》《集韻》𠀤去刃切，音臤。《爾雅·釋草》蒿菣。《註》今人呼靑蒿香中炙啖者爲菣。又荆楚閒謂蒿爲菣。《又》蔚，牡菣。《疏》蔚卽蒿之雄無子者。又苦甸切，牽去聲。義同。考證：〔《爾雅·釋草》蔚，牡菣。《註》蔚卽蒿之雄無子者。〕謹照原文註改疏。

菤：〔古文〕𦶘《唐韻》居轉切《集韻》古轉切，𠀤音卷。《爾雅·釋草》菤耳，苓耳。詳苓字註。本作卷。《詩·周南》采采卷耳。

𦰿：《唐韻》得何切《集韻》當何切，𠀤音多。姓也。《字彙》漢有𦰿宗。

䓛：《唐韻》古忽切，音骨。《說文》刷也。又《集韻》曲勿切，音屈。義同。《正字通》《神農本經》有屈草，生漢中川澤閒，主寒𤍠隂痺。䓛當卽屈。

菥：《唐韻》先擊切，音析。《爾雅·釋草》菥蓂，大薺。《博雅》菥蓂，馬辛也。《張衡·南都賦》菥蓂芋瓜。又《集韻》相支切，音斯。《玉篇》葴菥草，似燕麥。《司馬相如·子虛賦》其高燥則生葴菥苞茘。

菦：《集韻》渠巾切，音勤。《說文》菜，類蒿。《周禮》有菦菹。又《玉篇》《唐韻》居隱切，音謹。《集韻》戸代切，音瀣。義𠀤同。

菧：《集韻》典禮切，音邸。《爾雅·釋草》菧苨。《疏》根、莖都似人參而葉小異，根味甜。又《集韻》軫視切，音旨。茋蒻，小苹也。《廣韻》作茋。考證：〔《爾雅·釋草》菧苨。《註》根莖都似人參。〕謹照原文註改疏。

䓜：《集韻》蒸夷切，音脂。《玉篇》菹也。或从皿作𦽘。又陳尼切，音墀。義同。

菨：《唐韻》卽葉切，音接。《玉篇》莕菨，水草，可食。《集韻》引《說文》云菨餘也。叢生水中，葉在莖端，江東呼爲莕。《韻會》云《詩》《傳》作接余。又《類篇》色甲切。同翣。棺羽飾也。

菩：《唐韻》薄亥切，音倍。《說文》草也。《齊民要術》凡榖田，二月上旬及麻菩楊生種者爲上時。又《九經考異》《易》豐其蔀。鄭𦵮作菩，小席也。又《廣韻》蒲北切，音匐。義同。又房久切，音阜。香草。《周禮·夏官·大馭註》以菩芻棘柏爲神主。又《玉篇》薄胡切，音蒲。菩提，樹名。《酉陽雜俎》樹出摩伽陀國。又《柳宗元·無姓和尚𥓓註》佛書云：菩提薩埵，言覺有情也，從𥳑稱菩薩。《綱目集覽》《釋典》：菩之爲言了也。

菪：《正韻》徒浪切，音宕。《玉篇》莨菪子。又菜中有水莨菪。《張仲景·金匱要略》葉圓而光，有毒，悮食令人狂亂，甘草汁解之。《史記》作𦿆。

菫：〔古文〕䒺𦻍𦸧𦻋𦸨《唐韻》《集韻》𠀤居隱切，音謹。《詩·大雅》菫荼如飴。《傳》菫，菜也。《禮·內則》菫荁枌楡，免薧滫瀡以滑之。《註》冬用菫，夏用荁。《爾雅·釋草》苦菫。《註》今菫葵也。又《集韻》渠吝切，音覲。《類篇》藥名，烏頭也。《爾雅·釋草》芨菫草。《註》卽烏頭也，江東呼爲菫。《莊子·徐無鬼》藥也，其實菫也。又《淮南子·說林訓》蝮蛇螫人，傅以和菫，卽愈。《註》和菫，毒藥。又赤菫，山名。《越絕書》赤菫之山，破而出錫。○按菫字有三音，上、去二音从艸，入艸部，其平聲音芹，《說文》訓黏土从革，省从土。另詳土部。《說文》堇，黏土。菫俗作堇。

菬：《唐韻》昨焦切，音樵。《說文》草也。又《集韻》止少切，音沼。《玉篇》菬子，藥也。

菭：《集韻》澄之切，音治。說文，菭蘠，草名。又《廣韻》直尼切，音墀。水衣也。又與苔通。《前漢·外戚傳》華殿塵兮玉階菭，中庭萋兮綠草生。《顏註》菭音臺，水氣所生。

𦱀：《唐韻》余六切，音育。《說文》草也。

𦱁：《唐韻》胡田切，音賢。《說文》草也。

𦱂：《唐韻》雨逼切，音域。叢也。

菮：《韻會》居行切，音庚。《篇海》草名。

華：〔古文〕䔢《唐韻》戸花切《集韻》胡瓜切，𠀤音划。《書·舜典》重華協于帝。《傳》華謂文德。又《禮·檀弓》華而睆。《疏》凡繪畫，五色必有光華，故曰華畫也。又《廣韻》草盛也。又粉也。《曹植·洛神賦》鉛華弗御。又髮白也。《後漢·陳蕃傳》蹇諤之操，華首彌固。又華林，園名。《魏志》芳林園卽今華林園。又地名。《戰國策》說趙王于華屋之下。《史記·秦本紀註》華陽，地名。《吳志·孫皓傳》皓舉大衆出華里。又《水經注》河水東南徑華池。又華表。《古今註》堯設誹謗木，今之華表。又星名。《晉書·天文志》大帝九星曰華蓋。又《韻會》胡化切，音話。《書·禹貢》至于太華。《爾雅·釋山》華山，爲西嶽。又姓。《潛夫論》華氏子，姓也。《通志·氏族略》宋戴公子者，食采于華，因氏焉。又《司馬相如·上林賦》華楓枰櫨。《註》華皮可以爲索。又《集韻》呼瓜切，音譁。《禮·曲禮》爲國君者華之。《註》華，中裂之，不四拆也。《爾雅·釋木》瓜曰華之。又與花同。《爾雅·釋草》華，荂也。《揚子·方言》齊楚之閒或謂之華，或謂之荂。《佩觿集》華有戸瓜，呼瓜二翻，俗別爲花。又《韻補》呼戈切。《邊讓·章華賦》體迅輕鴻，榮曜春華。進如浮雲，退如激波。又胡戈切。《徐鍇·說文繫傳》華，本音和，故今人謂華表爲和表。《棗據詩》矯足登雲閣，相伴步九華。徙倚憑高山，仰攀桂樹柯。又《詩·本音》灼灼其華。《註》音敷。《考》《詩》如常棣之華，顏如舜華，維常之華，𠀤叶車韻。隰有荷華，叶下都韻。黍稷方華，叶下途韻，凡七見，皆讀敷。又《唐韻古音》亦音敷。郭璞曰：江東謂華爲敷。陸德明曰：古讀華如敷，不獨江東也。漢光武曰：仕宦當作執金吾，娶妻必得隂麗華。又《韻會》苦蛙切《正韻》枯瓜切，𠀤音誇。不正也。或作蕐。詳䓙字註。䓙又作𦶎。考證：〔《禮·檀弓》華而晥。〕謹照原文晥改睆。〔《詩·本音》灼灼其華。《註》音敷。《考》詩如棠棣之華。〕謹照原文棠改常。

𦱃：《唐韻》羽俱切，音于。《集韻》葅𦱃，菜名，似韭。《韻會》出塞下。

䓝：《集韻》莫更切，音孟。《玉篇》狼尾草也。又《類篇》莫浪切，音漭。義同。

菰：《唐韻》古胡切。《博雅》菰，蔣也。其米謂之胡。《西京雜記》菰之有米者長安人謂之雕胡，有首者謂之綠節。又地名。《吳志·孫亮傳》諸葛誕別將于菰陂。又借作孤。《漢·校官碑》履菰竹之廉。《集韻》同苽。詳苽字註。考證：〔《博雅》菰蔣也，其米謂之胡菰。〕謹照原文胡下省菰字。

𦱄：《集韻》攻乎切，音孤。《說文》草多貌。又地名，江夏平春有𦱄亭。又橋名。《通鑑》梁太淸二年，李遷仕、樊文皎帥銳卒五千，深入至𦱄首橋東。

菱：〔古文〕𧅊《唐韻》同蔆。

菲：《集韻》妃尾切《正韻》敷尾切，𠀤音斐。菜名。《說文》芴也。《詩·邶風》采葑采菲。《疏》郭璞曰：菲草生下濕地，似蕪菁，華紫赤色，可食。又《論語》菲飮食而致孝乎鬼神。《何晏註》薄也。又《揚子·方言》菲惄悵也。又《集韻》父沸切，音狒。義同。又與屝通。《禮·曾子問》不杖、不菲、不次。《註》菲，草履。《前漢·刑法志》菲履赭衣而不純。又《集韻》芳微切，音霏。草茂貌。《廣韻》芳菲也。又《博雅》菲菲，香也。《司馬相如·上林賦》郁郁菲菲。又《揚子·太𤣥經》白黑菲菲。《註》雜也。《後漢·梁鴻傳》志菲菲兮升降。《註》高下不定也。考證：〔《後漢·梁鴻傳》志菲菲于升降。〕謹照原文于改兮。

𦱅：《集韻》九魚切，音居。《玉篇》苴𦱅，草也。

𦱆：《篇海》音陀。出《釋典》。

𦱇：《唐韻》苦紅切，音空。《玉篇》𦱇心草也。

䓞：《唐韻》《集韻》𠀤郞計切，音戾。《說文》草也。可以染留黃。《急就篇註》綟，蒼艾色也。東海有草，其名曰䓞，以染此色，因名綟云。考證：〔《急就篇註》以染此色，因色綟云。〕謹照原文因色改因名。

𦱈：《集韻》莫卜切，音木。《玉篇》草也。

𦱉：《玉篇》古文龍字。註見部首。

菳：《唐韻》去金切，音欽。草名。似蒿，菳荃也。又《集韻》居吟切，音今。菳䔲草。又同芩。

菴：〔古文〕葊《唐韻》《集韻》𠀤烏含切，音諳。《韻會》菴閭，草名。《司馬相如·子虛賦》菴閭軒于。《註》菴閭，蒿也。《本草》此草老莖可以蓋覆菴閭，故名。《北史·景穆恭皇后傳》太后常以體不安服菴閭子。又菴羅，果名。《本草》又名菴摩羅伽果。《謝靈運·山居賦》企堅固之貞林，希菴羅之芳園。又《玉篇》倚廉切，音淹。義同。又《韻會》烏紺切，音闇。《左思·蜀都賦》茂八區而菴藹。《正韻》菴藹，翳薈也。又上聲，烏感切，音黯。義同。又《類篇》同蓭。《正字通》本作菴，省作菴。

𦱊：《唐韻》士耕切，音崢。𦱊薴，草亂貌。又《集韻》葘莖切，音箏。義同。

䓟：《集韻》之由切，音周。《類篇》草名。似葵，五色。又《玉篇》同茢。

𦱋：《集韻》同莔。

菵：《唐韻》文兩切，音网。菵草。《本草註》似燕麥。《爾雅翼》菵米，可以爲飯，生水田中，《爾雅》所謂皇守田也。

𦱌：《集韻》居郞切，音岡。《山海經》𦱌草，葉狀如葵，赤莖白華，實如蘡薁，食之不愚。

菶：《唐韻》邊孔切，音琫。《說文》草盛貌。《博雅》菶菶，茂也。《詩·大雅》菶菶萋萋。《疏》梧桐之貌也。又《玉篇》多實也。又《韻會》蒲蒙切，音蓬。義同。又《集韻》同𦺑。

菷：《玉篇》同帚。

菸：《集韻》衣虛切，音於。《說文》𣨙也。《博雅》臰也。《宋玉·九辨》葉菸邑而無色兮。又《正韻》音烟。義同。又《韻會》音飫。蔫菸，敗也。《廣韻》臭草。

菹：《唐韻》側魚切，音䶥。《說文》酢菜也。《釋名》菹，阻也。生釀之，遂使阻于寒溫之閒，不得爛也。《詩·小雅》疆埸有瓜，是剝是菹。《禮·祭統》水草之菹。《註》芹茆之屬。《侯鯖錄》細切曰齏，全物曰菹，今中國皆言齏，江南皆言菹。又《集韻》子邪切，音嗟。澤生草曰菹。《孟子》驅蛇龍而放之菹。又地名。《穆天子傳》南征至于菹。＃考證：〔《詩·小雅》疆場有瓜〕謹照原文疆場改疆埸。

菺：《集韻》經天切，音肩。《玉篇》草名。《爾雅·釋草》菺，戎葵。《註》今蜀葵也。

菻：《集韻》力錦切，音廩。《廣韻》𦾰，蒿也。又拂菻，國名。《唐書·高仙芝傳》拂菻、大食諸胡七十二國降附。

𦱍：《直音》同麻。

菼：《唐韻》吐敢切，音毯。《說文》雚之初生。《爾雅·釋草》菼，薍。《註》似葦而小，實中，江東呼爲烏蓲。《詩·王風》毳衣如菼。《箋》毳衣之屬有五色，其靑者如鵻。《傳》郭璞曰：菼草色如鵻，在靑白之閒。《字說》菼，中赤，始生未黑，黑已而赤，故謂之菼，可爲帚。《禮·玉藻·桃茢註》茢菼，帚也。《說文》作𦵹。或作炎。考證：〔《爾雅·釋草》《註》江東呼爲鳥蓲。〕謹照原文鳥蓲改烏蓲。

菽：《唐韻》《韻會》𠀤式竹切，音叔。《物理論》衆豆之總名。《詩·豳風》禾麻菽麥。《春秋·定元年》隕霜殺菽。《註》大豆之苗。《禮·檀弓》王註熬豆而食曰啜菽。又《唐韻古音》式沼反。《詩·豳風》烹葵及菽。叶下棗韻。又《篇海》子了切。《集韻》通萩。詳萩字註。《詩疏》亦作叔。《廣韻》同尗。考證：〔《儀禮註》王公熬豆而食，曰啜菽。〕謹按儀禮註無此文，查係王肅檀弓註見釋文。今改禮檀弓王註熬豆而食曰啜菽。

菾：《廣韻》徒兼切，音恬。《玉篇》菜名。《本草註》菾通甜，因其味微甜也。《類篇》菾菜，治病𤍠。又《集韻》他念切，音忝。草木長茂貌。

菿：《唐韻》都盜切《集韻》刀號切，𠀤音到。《說文》草木倒也。又《集韻》覩老切，音倒。草名。又竹角切，音斲。草大貌。又《詩·小雅》倬彼甫田。《韓詩》作菿彼甫田。

萀：《唐韻》呼古切，音滸。豆名，俗加艸。《類篇》似貍豆而大。

𦱎：《集韻》同蒔。

𦱏：《集韻》亡梵切。草木蕪蔓也。又士咸切。《博雅》薉也。

𦱐：《集韻》同𥡃。《說文》虛無食也。一曰果不熟。《直音》同荒。

萁：〔古文〕𦬟《唐韻》《集韻》𠀤渠之切，音棊。《說文》豆莖也。《前漢·楊惲傳》種一頃豆，落而爲萁。又《廣韻》居疑切，音姬。《韻會》菜，似蕨。《馬融·廣成頌》茈萁芸蒩。又草也。《前漢·五行志》檿弧萁服。《師古註》服，盛箭者，萁草似荻而細，織之爲服也。又《禮·曲禮》梁曰薌萁。《註》萁，語辭也。又居開切，音該。《淮南子·時則訓》爨萁燧火。《註》取萁木燧之，火炊之。

𦱑：《集韻》相然切，音仙。《揚子·方言》江南呼粳爲秈，𦱑與秈同。《正字通》應見禾部，加艸，非。

萂：《集韻》同䒩。

萃：《唐韻》秦醉切，音瘁。《說文》草貌。又《博雅》苦萃，款冬也。又《易·卦名》坤下兌上萃。《彖曰》萃，聚也。《詩·陳風》有鴞萃止。《齊語》令夫士羣萃而州處。又《集韻》昨律切，音崒。義同。《左思·吳都賦》㩋矗森萃，蓊茸蕭瑟。又七內切，音淬。萃蔡，衣聲。《司馬相如·子虛賦》翕呷萃蔡。又通倅。《周禮·春官》車僕掌戎路之萃。《註》萃猶副也。

萄：《唐韻》徒刀切，音陶。《玉篇》蒲萄。《後漢·西域傳》栗弋國出名馬、牛、羊、蒲萄、衆果，其土水美，故蒲萄酒特有名焉。《魏文帝詔》南方龍眼、荔支寧比西國蒲萄、石蜜乎。又宮名。《三輔黃圖》蒲萄宮在上林宛西。

萅：《集韻》樞倫切，音春。《說文》草名。《篇海》古文春字。註見日部五畫。

𦱒：《唐韻》莫六切，音目。《本草》苜蓿，一名𦱒蓿。詳苜字註。

萆：《集韻》賔彌切，音𤰞。《類篇》萆薢，藥草。又頻彌切，音陴。義同。又《集韻》必袂切，音蔽。《山海經》小華之山，其草有萆荔。又與蔽通。《前漢·韓信傳》從閒道萆山而望趙軍。《師古註》蔽隱于山閒，使敵不見。又《唐韻》蒲歷切，音甓。《玉篇》雨衣也。《類篇》一曰蓑衣。又《唐韻古音》同菝。

萇：《唐韻》直良切《韻會》仲良切，𠀤音長。《詩·檜風》隰有萇楚，猗𤣕其枝。《傳》萇楚，銚弋也。《疏》今羊桃也。《張衡·南都賦》薇蕪蓀萇。又姓。《禮·樂記》閒諸萇弘。《註》萇弘，周太史。《通志·氏族略》唐奉天尉萇總。又烏萇，國名。《水經注》烏萇國卽北天竺，佛所到國也。

萈：《說文》胡官切，音桓。山羊細角也。《六書正譌》上从𦫳，是羊頭，非艸頭。下从見，如兔字，非見字。《字彙》譌列艸部，非。見字原有丶。寬字萈聲。

𦱓：《集韻》想止切，音枲。胡𦱓，草名。枲耳也。

䓠：〔古文〕𦵺《唐韻》他合切，音漯。《齊民要術》䓠菜，生水中，大葉。又都盍切，音褡。荷覆水也。

萉：《唐韻》扶涕切，音狒。《說文》枲屬。又《集韻》符分切，音汾。義同。或作蕡、黂。又符非切，音肥。避也。《班固·幽通賦》安慆慆而不萉兮。又蒲北切。與菔通。《爾雅·釋草》葖蘆萉。《註》萉宜爲菔，蘆菔也。考證：〔《爾雅·釋草》突蘆萉。〕謹照原文突改葖。

𦱔：《唐韻》邊兮切，音鎞。《玉篇》𦱔麻。《本草》葉似大麻，子如牛螕，㱿中白肉如續隨，子仁油可作印色，子無刺者良，有刺者毒。字作𦳈，亦作蓖。

萊：《唐韻》洛哀切《正韻》郞才切，𠀤音來。《說文》蔓華也。《玉篇》藜草也。《詩·小雅》北山有萊。《疏》萊，草名。其葉可食。又《周禮·地官·縣師》辨其夫家人民田萊之數。《註》萊，休不耕者。郊內謂之易，郊外謂之萊。又《周禮·地官·山虞》若大田獵，則萊山田之野。《註》萊，除其草萊也。《詩·小雅》田卒汙萊。《註》萊，草穢。又地名。《書·禹貢》萊夷作牧。《齊語》通齊國之魚鹽于東萊。《註》東萊，齊東萊夷也。又山名。《山海經》萊山，其木多檀楮。又姓。《孟子》苦伊尹、萊朱。《趙岐註》萊朱，湯賢臣仲虺是也。《左傳·文二年》萊駒爲右。又《韻補》音黎。《郭璞·遊仙詩》朱門何足榮，未若託蓬萊。臨泉揖淸波，陵岡掇丹荑。又《廣韻》落代切，音賴。義同。《爾雅》作釐。

𦱕：《集韻》同𦺞。

萋：《唐韻》七稽切《韻會》千西切，𠀤音妻。《玉篇》草盛貌。《詩·周南》維葉萋萋。又雲行貌。《詩·小雅》有渰萋萋。又《爾雅·釋訓》萋萋，臣盡力也。又萋斐，文章相錯也。《詩·小雅》萋兮斐兮，成是貝錦。又萋且，敬愼貌。《詩·周頌》有萋有且。又《韻會》此禮切，音泚。《左思·魏都賦》珍樹猗猗，奇卉萋萋。蕙風如薰，甘露如醴。又《集韻》千咨切，音郪。義同。考證：〔《詩·周頌》有萋有苴。〕謹照原文苴改且。

萌：〔古文〕鋂《唐韻》莫耕切《正韻》眉庚切，𠀤音氓。《說文》草芽也。又《韻會》菜始生也。《博雅》始也。又不動貌。《莊子·應帝王》鄕吾示之以地文，萌乎不震不正。又耕亦曰萌。《周禮·秋官》薙氏掌殺草，春始生而萌之。《註》謂耕反其萌芽。又姓。《正字通》五代蜀裨將萌慮。又葭萌，地名。《史記·貨殖傳註》屬廣漢，今利州縣。又通氓。《管子·山國軌》謂高田之萌曰：吾所寄幣于子者若干。《註》萌，民也。《戰國策》施及萌隷。又同蕄。《爾雅·釋訓》存存、萌萌，在也。又《唐韻古音》讀芒。《揚雄·幽州牧箴》義兵涉漠，偃我邊萌。叶下康韻。又義與芒通。《禮·月令》句者畢出，萌者盡達。《管子·五行篇》艸木區萌。區萌卽句芒也。又《集韻》彌登切，音瞢。義同。又眉兵切，音明。蕨萌，草名。

萍：《唐韻》薄經切《集韻》旁經切，𠀤音甁。《玉篇》萍草。《本草註》萍卽楊花所化，一葉經宿卽生數葉，葉下有微鬚，卽其根也。《禮·月令》萍始生。《周禮·萍氏註》萍之草無根而浮，取名於其不沉溺。《後漢·鄭𤣥傳》萍浮南北。又靑萍，劒名。又地名。《竹書紀年》蒐于萍澤。《晉書·地理志》萍鄕，屬安成郡。又《集韻》《正韻》與苹同。《韻會》苹、萍本是一物，字異而音義相同。◎按《詩》食野之苹，毛氏傳云：苹，䓑也。鄭氏箋云：苹，藾蕭也。疏云：萍是水中之草，非鹿所食。故鄭氏不从毛氏，觀下食蒿食芩，皆陸草可知，則苹當依經疏藾蕭，萍是浮萍，絕然二物，字可通借，義不相通，《韻會》之說非。

䓡：《集韻》珍離切，音知。《類篇》䓡母，藥草，本作知。考證：〔《集韻》離珍切，音知。〕謹照原文離珍改珍離。

䓢：《集韻》古慕切，音顧。《說文》草也。

萎：《唐韻》於危切，音逶。蔫也。《詩·小雅》無木不萎。《屈原·離騷》雖萎絕其何傷兮。又病也。《禮·檀弓》哲人其萎乎。又《集韻》鄔毀切，音委。藥草。《爾雅·釋草》熒，委萎。《註》萎蕤也。《韓愈詩》萎蕤綴藍瑛。《註》萎蕤，靑花圓實。亦作荽蕤。又《正韻》蓄𦄲貌。《後漢·馬援傳》萎腇咋舌。又地名。《晉書·匈奴傳》萎莎胡等詣王駿降。又《集韻》同餧。詳餧字註。

萏：《唐韻》徒感切，音髧。《博雅》菡萏，芙蓉也。詳菡字註。又《韻會》葩華貌。《杜甫·朝享太廟賦》雲菡萏以張蓋。《五經文字》《說文》作𧂄，《詩》疏又作𦻁，《集韻》又作𦽜。

萐：《唐韻》山洽切《集韻》色輒切《韻會》山輒切，𠀤音歃。萐蒲，瑞草。王者孝德至，則萐蒲生於厨。《白虎通》阜出萐莆。萐莆，樹名，其葉大於門扇，不搖自扇，於飮食淸涼，助供養也。又《集韻》實洽切，音䮜。義同。考證：〔《白虎通》阜出萐莆。《註》萐莆，樹，其葉大於門扇〕謹按原文萐莆樹以下係白虎通正文非註文。謹將註萐莆樹四字改萐莆樹名。

萑：《唐韻》職追切，音鵻。《說文》草多貌。又草名。茺蔚也。《爾雅·釋草》萑蓷。《註》茺蔚，又名益母。又《集韻》枲未漚者。又《韻會》胡官切，音桓。《說文》薍也。《詩·豳風》八月萑葦。《疏》初生者爲菼，長大爲薍，成則爲萑。《周禮·春官》其柏席用萑黼純。《註》萑，如葦而紉。又《前漢·息夫躬傳》涕泣流兮萑蘭。《註》涕泣闌干也。又鳥名，鴟屬。字从𦫳。詳隹部。

𦱖：《集韻》《類篇》𠀤符遇切，音附。《篇海》藥草。

𦱗：《集韻》蒔本字。

𦱘：《唐韻》同蒡。

𦱙：《唐韻》同莥。

萒：《唐韻》以轉切，音兗。草名。又渠篆切，音圈。耎也。

䓣：《集韻》里養切，音兩。草名。又《字彙補》茫殄切，音免。平也，當也，欲明也。又茫盤切，音瞞。無穿孔狀也。

萓：《集韻》魚羈切，音宜。《玉篇》萓莮草卽鹿蔥也。本作宜。

𦱚：《直音》同芸。

𦱛：《集韻》同𦴔。

𦱜：《集韻》與薂同。《廣韻》通芍。詳薂字註。

𦱝：《集韻》力蘖切，音列。隷作茢。

𦱞：《集韻》母亥切，音䆀。《類篇》草名。實如桑椹。又莫佩切，音妹。與苺同。《博雅》蒛盆、𦸐英，𦱞也。又《玉篇》同莓。詳莓字註。

𦱟：《集韻》彌登切，音瞢。《博雅》薉也。

𦱠：《集韻》居虬切，音糾。《韻學集成》𦭺或作𦱠。

𦱡：《玉篇》古文若字。註見五畫。

𦱢：《玉篇》籀文若字。詳若字註。

𦱣：《玉篇》雇后切，音苟。草也。

𦱤：《玉篇》與莫同。詳莫字註。

𦱥：《說文解字》萐本字。

𦱦：《韻學集成》古文董字。註詳九畫。

萔：《韻學集成》同苕。

𦱧：《篇海》許物切。疾也。又呼骨切，音忽。

䓤：《篇海》呼骨切，音與忽。同牀䓤也。

𦱨：《篇海》同䕳。

𦱩：《篇海》紀力切，音極。疾也。《集韻》作䓧，訖力切，音亟。《字彙補》義與亟同。

䓥：《篇海》力曷切，音𦡳。詳𦸶字註。

𦱪：《篇海》楚俱切。《集韻》芻俗作𦱪。

𦱫：《直音》同葺。《柳宗元·崔公墓誌》一日不𦱫。《註》吳本楚辭中有如此書者。又《詩》臺館𦱫荒丘，池塘疏沈㘭。

𦱬：《直音》與葬同。詳葬字註。

𦱭：《字彙補》居休切，音鳩。秦𦱭，藥名。◎按卽𦫶字之譌。

萕：《直音》俗薺字。

𦱮：《直音》與秉同。《齊民要術》穫不可不速，當以急疾爲務，芒張𦱮黃，捷穫之無疑。

𦱯：《字彙補》乃冬切，音農。《五音篇海》耕也。又姓。◎按卽農字之譌。

𦱰：《字彙補》直離切，音馳。草也。《玉篇》作𦳻，亦書作𦵟。詳𦳻字註。

𦱱：《字彙補》居幽切，音鳩。草相糾也。與𦱭同。

𦱲：《字彙補》音義𠀤與𦱱同。

𦱳：《集韻》兹，古作𦱳。註詳六畫。

𦱴：《字彙補》古文𦱤字。註詳七畫。

𦱵：《字彙補》矢瓜切，音沙。草也。

𦱶：《字彙補》同若。《古周易》出涕沱𦱶。陸德明云：𦱶，古文若字。註詳五畫。

𦱷：《字彙補》敷飢切，音妃。花盛也。

䓦：《字彙補》同典。《漢費鳳𥓓》言不失䓦實。

𦱸：《字彙補》同𦱉。◎按《玉篇》古文龍字作𦱉，此卽𦱉字譌文。

𦱹：《字彙補》古文共字。註詳八部四畫。

𦱺：《字彙補》與喪同。註詳口部九畫。

𦱻：《字彙補》充枯切，同芻。出《釋藏》。

萖：《字彙補》音未詳。《博雅》萖，笑也。

𦱼：《集韻》葬古作𦱼。註詳九畫。

萩：《唐韻》七由切《集韻》《韻會》雌由切，𠀤音秋。《說文》蕭也。《爾雅·釋草》蕭，萩。《註》卽蒿。《左傳·襄十八年》及秦周伐雍門之萩。又通楸，木名。《管子·禁藏篇》當春三月，萩室熯造。《註》萩木鬱臭，以辟毒氣，故燒之新造之室。《前漢·貨殖傳》山居千章之萩。又《史記·朝鮮列傳》封隂爲萩苴侯。《註》屬渤海。又《五經文字》子遙切，音椒。《穀梁傳·文九年》楚子使萩來聘。《集韻》或作菽。又《玉篇》《廣韻》𠀤子小切。義同。考證：〔《左傳·襄十八年》秦周伐雍門之萩。〕謹照原文秦周上增及字。

萪：《唐韻》苦禾切，音科。《集韻》草名。海蔥也。又藤類。《玉篇》萪藤，出海邊。《齊民要術》萪藤，圍數寸，重于竹，可以杖蔑以縛船，及以爲席勝竹也。又柔萪藤有子，極酢爲菜滑，無物能比。○按《正字通》云：藤屬無萪，想未考《玉篇》諸書也。

𦳁：《集韻》虛到切，音耗。《類篇》吳俗以草木葉糞田曰𦳁。又莫報切，音帽。《說文》草覆蔓，引《詩》左右芼之。或从禾。

䓮：《唐韻》莫𠋫切，音茂。《說文》細草叢生也。又《玉篇》莫老切，音媢。義同。《集韻》通茆。

䓯：《類篇》同𦺇。

萫：《唐韻》《正韻》𠀤許亮切，音嚮。《集韻》芼羹。

萬：〔古文〕㸘𤍚𢁭《唐韻》無販切，音蔓。《說文》蟲也。《埤雅》蜂一名萬。蓋蜂類衆多，動以萬計。又數名。《易·乾象》萬國咸寧。《前漢·律歷志》紀于一，協于十，長于百，大于千，衍于萬。又舞名。《詩·邶風》方將萬舞。《疏》萬者，舞之總名。《大戴禮·夏小正》萬也者，干戚舞也。《韻會》湯武以萬人得天下，故干舞稱萬舞。又州名。《寰宇記》漢巴東郡，後唐貞觀曰萬州。又姓。《通志·氏族略》萬氏，孟子門人萬章。又《韻補》入銑韻。《白居易·寄元九詩》憐君爲謫吏，窮薄家貧褊。三寄衣食資，數盈二十萬。《六書正譌》或省作万，非。

萭：《唐韻》《韻會》𠀤王矩切。音雨。《說文》草也。又姓。《急就篇》萭段卿。《註》萭亦楀字。楀，木名。因樹以得姓也。《前漢·游俠傳》有萭章。又《韻會》果羽切，音矩。義同。又《集韻》恭于切，音拘。所以正車輪者。《周禮·冬官·輪人》萭之以𦕑其匡也。《註》等爲萭蔞以運輪上，輪中萭蔞則不匡刺也。

萮：《唐韻》羊朱切，音兪。《玉篇》䓵萮，花貌。《類篇》或作蘛。《篇海》一作𧃠。又《集韻》勇主切，音庾。萮茈，木耳。又徒侯切，音頭。草名。

萯：《唐韻》房久切《韻會》扶缶切《正韻》房缶切，𠀤音婦。《禮·月令》孟夏，王瓜生。《註》草葜也。今《月令》云：王萯生。又山名。《竹書紀年》帝孔甲三年，王畋于萯山。又宮名。《前漢·宣帝紀》甘露二年，行幸萯陽宮。又《集韻》蒲昧切，音佩。《韻會》符遇切，音附。義𠀤同。又《集韻》簿亥切，音蓓。與菩通。草也。《字彙補》萯山，山海經音倍。又漢書萯陽宮，李裴亦音倍，字彙作防父切，誤。◎按負、𧴥二字異音。負音附，𧴥音倍，似萯山之萯，从𧴥。萯草之萯从負，不可以倍音廢附音也。

萰：《唐韻》郞甸切，音練。草名。《玉篇》白蘞也。《爾雅·釋草》萰，菟荄。又芊萰，靑盛貌。《郭璞·江賦》涯灌芊萰。

萱：《唐韻》况袁切《集韻》許元切，𠀤音暄。《韻會》忘憂草，卽今之鹿蔥也。《說文》作藼。又从宣。《詩·衞風》焉得諼草，言樹之背。本又作萱。《本草註》花宜懷妊，婦人佩之必生男，故名宜男。◎按萱字《詩》作諼，《說文》作藼，又作蕿，《爾雅》又作萲。《正字通》獨以藼爲正，似泥。

萲：《唐韻》同萱。《王應麟·詩攷》焉得萲草。出《爾雅音義》。

萳：《唐韻》奴感切，音楠。《玉篇》草長弱貌。又《集韻》那含切，音南。草名。

萴：《唐韻》阻力切，音仄。《玉篇》萴子，藥名。一歲爲萴子，二歲爲烏喙，三歲爲附子，四歲爲烏頭，五歲爲天雄。《鹽鐵論》雖以進壤廣地，如食萴之充腸也。又《廣韻》士力切《韻會》實側切，𠀤音崱。草也。又人名。《左傳·昭二十年》昔爽鳩氏始居此地，季萴因之。《註》季萴，虞夏諸侯。

䓰：《集韻》伊眞切，音因。䓰薼，香草。《類篇》通作茵。

𦳂：《集韻》同洟。

萵：《集韻》烏禾切，音倭。《類篇》萵苣，菜名。《杜甫·種萵苣詩序》堂下理小畦，隔種一兩席許萵苣，向二旬矣。又《續博物志》萵菜，出萵國，有毒，百蟲不敢近。

萶：《集韻》尺尹切，音蠢。《類篇》草名。《說文》推也，草春時生也。亦作萅。又《玉篇》雜也。

𦳃：《集韻》與䔑同。

萷：《集韻》思邀切，音蕭。萷槮，草木茂貌。又《韻會》蕭疎貌。《宋玉·九辨》萷蕭槮之可哀兮。《註》華葉已落，莖獨立也。又師交切，音梢。《前漢·司馬相如傳》紛溶萷蔘。《郭註》枝聳擢也。又《韻會》色角切，音朔。義同。又《集韻》萷藋，藥草。

𦳄：《集韻》毗連切，音㛹。《類篇》𦳄縷，草名。◎按《爾雅》無𦳄字，《正字通》以爲𦺋字之譌。

萸：《唐韻》茱茰，亦作茱萸。詳茰字註。

𦳅：《唐韻》以主切，音雨。百𦳅草。《集韻》作薛𦳅。又羊朱切，音兪。義同。

萹：《唐韻》布𤣥切，音邊。萹竹，草名。《爾雅·釋草》竹萹蓄。《疏》布地而生，節閒白華，葉細綠，人謂之萹竹。又《廣韻》方典切，音匾。義同。又《集韻》蒲眠切，音腁。萹𦸊，草木動貌。考證：〔《爾雅·釋草》竹萹蓄。《註》布地而生。〕謹照原文註改疏。

萺：《集韻》莫報切，音帽。《說文》草也。又《廣韻》莫六切，音目。萺𦸚草。又與苜同。

萻：《集韻》烏含切，音菴。《類篇》野草。

萼：《唐韻》五各切《韻會》逆各切，𠀤音鄂。《玉篇》花萼也。《晉書·皇甫謐傳》春華發萼，夏繁其實。《束皙·白華詩》白華朱萼。

落：《唐韻》盧各切《集韻》《韻會》《正韻》歷各切，𠀤音洛。《禮·王制》草木零落，然後入山林。又《爾雅·釋詁》落，始也。又《左傳·昭七年》楚子成章華之臺，願與諸侯落之。《註》宮室始成，祭之爲落。又叔孫爲孟鐘，饗大夫以落之。《註》以豭豬血釁鐘曰落。又《博雅》居也。《綱目集覽》人所聚居，故謂之村落、屯落、聚落。又《後漢·竇憲傳》躡冒頓之區落。又蕃籬曰虎落。《前漢·鼂錯傳》爲中周虎落。《註》以竹篾相連遮落之也。又廢也。《莊子·天地篇》子高曰：夫子盍行耶，無落吾事，耕而不顧。又落落，不相入貌。《老子·道德經》落落如石。又牢落。《司馬相如·上林賦》牢落陸離。又陸落。《論衡》見文吏便而儒生陸落，則詆訾儒生，以爲淺短，稱譽文吏，謂之深長。又拓落。《揚雄·解嘲》何爲官之拓落也。又《韻會》錯落，閒厠貌。又歲名。《爾雅·釋天》太歲在巳曰大荒落。又星名。《史記·天官書》軍西爲壘，旁有一大星爲北落。又山名。《水經注》伊水東北過郭落山。又草名。《本草》土落，生嶺南山谷。又角落，生江西山谷，似茱萸，獨莖。又木名。《爾雅·釋木》檴，落。《疏》檴，一名落，可作杯圈，皮韌，繞物不解。又姓。《通志·氏族略》漢有落下閎。又與絡通。《莊子·秋水篇》落馬首，穿牛鼻。《前漢·李廣傳》上召禹刺虎，禹從落中斫絕纍，上壯之。《師古註》謂當時繦絡之而下也。又《唐韻古音》讀路。《晉庾闡·弔賈誼文》張高弦悲聲激柱落。叶下濩韻。

𦳆：《爾雅·釋草》𦳆，雀弁。《註》悅轉切。《正字通》譌字。◎按萒字之譌。

萾：《集韻》怡成切，音盈。《篇海》菊也。亦作䕦。

𦳇：《唐韻》徒兼切，音恬。藥草。

萿：《唐韻》古活切，音括。《爾雅·釋草》萿，麋舌。《郭註》今麋舌草，春生葉，似舌。又《集韻》戸栝切，音活。獨萿，藥草。《直音》作萿。字从𣴠作。

葀：《唐韻》古活切，音括。菝葀，瑞草。《揚雄·甘泉賦》攢井閭與茇葀兮。《直音》作葀。葀字从𢬸作。

𦳈：《唐韻》房脂切，音琵。《說文》蒿也。又《集韻》邊迷切。與𦱔通。詳𦱔字註。

葁：《集韻》居良切，音姜。山草。《正字通》俗䕬字。

𦳉：《篇海》同䔺。

𦳊：《集韻》矧視切，音矢。《說文》糞也，从艸，胃省。通作矢。《玉篇》俗作屎。

𦳋：《唐韻》古壞切，音怪。草名。又《集韻》苦怪切，音塊。《說文》與蒯同。

葂：《集韻》武遠切，音晚。人名。《莊子·天地篇》蔣閭葂見季徹。又《潘尼·西道賦》葂窟連投十數億計。通作莬。

𦳌：《集韻》直立切，音蟄。草名。《玉篇》𦳌，荲也。

葃：《唐韻》在各切，音昨。茹草。《博雅》葃茹，烏芋也。《集韻》葃茹，草名。又秦昔切，音籍。義同。又《集韻》士革切，音賾。《類篇》菜名。考證：〔《集韻》士革切，音頤。〕謹照原文頤改賾。

葄：《集韻》存故切《正韻》靖故切，𠀤音祚。水芋也。又《韻會》藉也。《唐書·李揆傳》葄枕圖史。又叢租切。與蒩通。《類篇》蒩菰，草名。蒩或作葄。《集韻》或作𦵬。

𦳍：《篇海》音胡。又音孤。草多貌。◎按此字《說文》《玉篇》《唐韻》俱不載。《正字通》云𦱄字之譌。

𦳎：《正字通》與菹葅同。

𦳏：《唐韻》側加切《集韻》莊加切，𠀤音樝。草名。楚葵也，生水中。亦作蔖。又《集韻》總古切，音祖。《說文》菜也。

葅：《集韻》同菹。又通苴，見苴字註。

葆：《唐韻》補抱切，音保。《前漢·燕刺王旦傳》頭如蓬葆。《註》葆，草木叢生之貌。又《韻會》梓上苗也。《字彙補》關中謂桑楡孽生曰葆。又《禮·雜記·羽葆疏》葆謂蓋也。《張衡·西京賦》垂翟葆。又《禮·禮器》不樂葆大。《註》葆之言褒也。又《素問》治數之道，從容之葆。《註》葆，平也。又藏也。《莊子·齊物論》此之謂葆光。又《韻會》旅葆，野菽，實可食。《史記·天官書》觜觿爲虎首，主葆旅事。《晉灼曰》葆，菜也。野生曰旅。又通褓。《史記·留侯世家》成王少在襁葆之中。《註》葆，小兒被也。又通寶。《史記·留侯世家》見穀城山下黃石，取而葆祠之。《註》《史記》珍寶字皆作葆。又與堡通。《史記·匈奴傳》侵盜上郡葆塞。又《集韻》博毛切，音褒。廣也。

𦳐：《集韻》乃帶切。音柰。草名。又《類篇》乃葛切，音捺。吳中菜名。有刺。

䓱：《集韻》鋤佳切，音柴。茈葫或作䓱葫。又《集韻》遵爲切，音檇。同𦸺。

葇：《集韻》而由切，音柔。《直音》香葇菜。《博雅》穰葇，蘇也。《揚子·方言》蘇之小者謂之䖆葇。又《本草》石香葇，生蜀郡陵、榮、資、𥳑州及南中諸處。又《廣韻》忍九切，音蹂。葇䖆菜不切也。《篇海》通薷。

𦳑：《集韻》莫後切，音某。菜名。

葈：《集韻》想止切，音葸。本作𦱓。胡𦱓，枲耳也。《正字通》俗枲字。

葉：《唐韻》與涉切《集韻》《正韻》弋涉切，𠀤音枼。《說文》草木之葉。《陸游詩註》吳人直謂桑曰葉。又世也。《詩·商頌》昔在中葉，有震且業。又《博雅》聚也。又書冊。《歐陽修曰》唐人藏書皆作卷軸，後有葉子，似今策子。又姓。《通志·氏族略》葉氏，舊音攝，後世與木葉同音。又與䔾通。《儀禮·士冠禮》贊者洗於房中，側酌醴，加柶，覆之面葉。《註》古文葉爲䔾。又式涉切，音攝。《左傳·及葉註》葉，今南陽葉縣。又《韻補》叶，逆約切，音虐。《易林》桑芳將落，隕其黃葉。又叶於急切。《易林》同本異葉，樂人上德。東鄰慕義，來興吾國。又《集韻》徒協切，音牒。與䈎同，書篇名。《韻會》或作𦯧，非。

葊：《玉篇》古文菴字，註見八畫。

𦳒：《集韻》同藎。

𦳓：《直音》俗𦽏字。

𦳔：《集韻》徒故切，音度。香草。

𦳕：《字彙》見《石鼓文》。◎按《石鼓文》作𦯨，非𦳕，音義俱未詳。

葋：《唐韻》其俱切，音劬。草名。《爾雅·釋草》葋，艼熒。《集韻》或作𦶔、𦮿。

葌：《集韻》居顏切，音奸。《山海經》吳林之山，其中多葌草。《吳越春秋》吾師作冶，夫妻入冶爐中，後世麻絰葌服，然後敢鑄。又山名。《山海經》昆吾山又西百二十里曰葌山，葌水出焉。考證：〔《吳越春秋》干將鑄劍，夫妻人冶爐中，後世麻經葌服，然後敢鑄。〕謹照原文干將鑄劍改吾師作冶。麻經改麻絰。

葍：《唐韻》《集韻》《韻會》《正韻》𠀤方六切，音福。《說文》䔰也。《詩·小雅》言采其葍。《傳》葍，惡菜也。《爾雅·釋草》葍，䔰。《註》大葉白華，根如指，正白，可啖。又《爾雅·釋草》葍，藑茅。《註》葍花有赤者爲藑。又《博雅》烏麮，葍也。又《唐韻古音》方墨切，引《詩》叶求爾新特韻。又去聲，音富。又《集韻》或作𦽌、蕧。考證：〔《爾雅·釋草》葍，葍䔰。《註》大葉白華。〕謹照原文葍葍去下葍字。〔《博雅》烏𪌥葍也。〕謹照原文𪌥改麮。

𦳖：《唐韻》戸頂切，音迥。《集韻》同藀。

葎：《唐韻》呂䘏切，音律，蔓艸。《玉篇》似葛有刺。《本草》葎草莖有細刺，善勒人膚，故名勒草。訛爲葎草。

葏：《唐韻》子仙切，音煎。草茂貌。又《集韻》將先切，音箋。《詩》菁菁者莪，李舟說作葏葏。又《玉篇》才千切，音前。咨盈切，音精。義𠀤同。

葐：《唐韻》符分切，音汾。《玉篇》葐蒕，盛貌。《左思·蜀都賦》鬱葐蒕以翠微。又《博雅》馥葐，香也。又《集韻》步奔切，音盆。艸名。《爾雅·釋草》茥，蒛葐。《註》覆盆也，實似莓而小。《正字通》梵書謂覆葐子花曰蘇蜜那花。考證：〔《爾雅·釋草》莖蒛葐。〕謹照原文莖改茥。

葑：《唐韻》府容切，音封。菜名。《韻會》蕦蓯也。《詩·邶風》采葑采菲，無以下體。《傳》葑，須也。《疏》《釋草》云：須，葑蓯。《坊記》註云：葑，蔓菁也。《方言》云：蘴蕘，蕪菁也。陳楚謂之葑，齊魯謂之蕘，關西謂之蕪菁，趙魏之部謂之大芥。蘴與葑字雖異音實同，卽葑也，須也，蕪菁也，蔓菁也，葑蓯也，蕘也，芥也，七者一物也。《集韻》敷馮切，音豐。《詩》采葑采菲，徐邈讀作蘴。又《廣韻》芳用切，音湗。菰根也，今江東有葑田。《晉書音義》菰草叢生，其根盤結，名曰葑。《通鑑》魏明帝靑龍元年，陸遜入江夏，催人種葑豆。《史炤·釋文》葑，方用切，菰根也。江東有葑田。《胡三省註》按葑音封，菜也，亦謂之蔓菁。江東葑田，乃是葑泥，其深有沒牛者，此田又不產菰根。

𦳗：《集韻》所景切，音省。草名。

葒：《唐韻》戸公切《集韻》《正韻》胡公切，𠀤音紅。《爾雅·釋草》葒，蘢古。《本草》葒草，水葒也，與葓同。

葓：《唐韻》戸公切《韻會》胡公切，𠀤音紅。《玉篇》水草也。《北史·慕容儼傳》造荻葓竟數里，以塞船路。

葔：《唐韻》戸鉤切，音侯。《集韻》草名。《爾雅·釋草》薃葔，莎。◎按《爾雅》本作侯。

䓲：《唐韻》以芮切，音銳。草生貌。《揚子·方言》莌，小也，凡草生而初達謂之䓲。《左思·吳都賦》鬱兮䓲茂。又《廣韻》弋雪切《類篇》欲雪切，𠀤音悅。義同。

葕：《集韻》延面切，音衍。《類篇》蔓葕也。或作莚。

䓳：《唐韻》胡墾切，音很。草名。似蓍，花靑白。又《集韻》苦本切，音閫。義同。又《廣韻》戸皆切，音諧。䓳菔，草名。

𦳘：《集韻》鋤加切，音𣗩。水中浮草。或作苴。

葖：《唐韻》徒骨切，音突。《爾雅·釋草》葖，蘆萉。《註》萉宜爲菔，蘆菔也。紫花大根，俗呼雹突。詳前菔字註。

著：《集韻》《韻會》《正韻》𠀤陟慮切，音箸。《博雅》明也。《中庸》形則著。《晏子·諫上篇》君之德著而彰。又《管子·立政篇》十二月一著。《註》著，標著也，使傰曹署著其名。《周禮·典婦功註》書其賈而著其物。又《前漢·景帝紀》廷尉與丞相更議著令。《註》著音著作之著。《晉書·職官志》魏太和中，詔置著作郞，於此始有其官。又《小爾雅》思也。又與貯通。《家語》子貢廢著鬻財於曹、魯之閒。《註》著，居也。又《詩·齊風》俟我于著乎而。《傳》門屏之閒曰著。又《左傳·昭十二年》若不廢君命則固有著矣。《註》著，位次也。《前漢·五行志》朝內列位有定處，所謂表著也。又《廣韻》直餘切，音除。《爾雅·釋天》太歲在戊曰著雍。《韻會》表著之著亦音除。又《羣經音辨》藥草也。《爾雅·釋草》味。荎著。《註》音儲。又《類篇》陟略切，音芍。被服也。《晉書·宣帝紀》關中多蒺䔧，帝使軍士二千人著軟材平底木屐前行。又《儀禮·士喪禮》幎目用緇，方尺二寸，䞓裏著組繫。《註》著，充之以絮也。《韓詩外傳》士褐衣縕著，未甞完也。又《集韻》直略切，音擆。《吳越春秋》從隂收著，望陽出糶。《註》著。置也。又《類篇》附也。《前漢·贾誼傳》黑子之著面。又《禮·明堂位》著，殷尊也。《註》著地無足。又《前漢·張騫傳》身毒國在大夏東南，其俗土著。《師古註》土著，謂有城郭常居，不隨畜牧移徙。《後漢·李忠傳》流民占著者五萬餘口。《直音》俗作着。考證：〔《前漢·食貨志》黑子之著面。〕謹按食貨志無此語，食貨志改贾誼傳。

𦳙：《集韻》陟利切，音致。《說文》草大也。

䓴：《唐韻》而兗切，音軟。《齊民要術》䓴，木耳也。

葘：《正字通》菑本字。《說文》从艸从𡿧从田。《玉篇》《廣韻》𠀤从巛。

葙：《唐韻》息良切，音襄。靑葙子也。《魏志·裴松之註》初平中，有靑牛先生者客三輔，常食靑葙芫花，年似五六十者。《齊民要術》葙根以爲菹，香辛。《集韻》《類篇》俱作蘘。考證：〔《魏志·裴松之傳》初平中，有靑牛先生者，客三輔，常食靑葙莞花。〕謹按魏志無裴松之傳，查係管幼安傳裴松之註文。謹照原書傳改註。莞花改芫花。

𦳚：《集韻》常支切，音匙。《說文》草也。《玉篇》𦳚母草，卽知母也。

葚：《集韻》時鴆切，音甚。《玉篇》桑實也。《詩·魯頌》食我桑黮，懷我好音。《疏》飛鴞，惡聲之鳥。食桑黮而變音。《註》黮同葚。《晉書·張錫傳》桑葚甜甘，鴟鴞革響。又《韻補》叶如林切，音𡜟。《詩·衞風》于嗟鳩兮，無食桑葚。叶下耽字韻。《詩疏》一本又作椹。◎按《佩觿》云：以鐵椹之椹爲桑葚，非，葚字不當从木。

𦳛：《集韻》矩鮪切，音簋。《類篇》香草。

䓵：《唐韻》《集韻》𠀤芳無切，音敷。《玉篇》䓵萮，花貌。《字彙補》漢隷同蓲。

𦳜：《集韻》同苠。

葛：《唐韻》《集韻》《正韻》𠀤居曷切，音割。《玉篇》蔓草也。《易·困卦》困于葛藟。《註》引蔓纏繞之草。《埤雅》瓜葛皆延蔓相及，故屬之綿遠者取譬瓜葛。《蔡邕·獨斷》凡與先帝、先后有瓜葛者，皆會尚書官屬陛西除下。又《說文》絺綌，草也。《詩·周南》葛之覃兮。《傳》葛所以爲絺綌。《周禮·地官·掌葛掌》以時徵絺綌之材于山農。又《司馬相如·大人賦》雜遝膠葛以方馳。《註》膠葛，驅馳也。又國名。《書·仲虺之誥》乃葛伯仇餉。《春秋·桓十四年》邾人、牟人、葛人來朝。又水名。《水經注》沭水又南與葛陂相會。又山名。《越絕書》有葛山。《山海經》葛山之首無草木。又姓。《通志·氏族略》葛氏有三，嬴氏之後，以國爲氏。又諸葛，有熊氏之後爲詹葛氏，齊人語訛，以詹葛爲諸葛。又《毛詩古音攷》音結。《詩·邶風》旄丘之葛兮，何誕之節兮。《馬融·圍棋賦》乍緩乍急兮上且未別，黑白紛亂兮於約如葛。又《唐韻古音》《路史》葛天氏，葛音蓋。◎按古本葛與蓋通。考證：〔《周禮·地官·掌葛疏》以時徵絺綌之材于山農。〕謹照原文疏改掌。〔《水經注》沐水又南與葛陂相會。〕謹照原文沐水改沭水。

葜：《篇海》苦轄切，音恰。菝葜，草也。《集韻》亦作𦸉。

葝：《唐韻》渠京切，音擎。《爾雅·釋草》葝，山薤。《疏》薤生山中者名葝。又《集韻》堅正切，音勁。《爾雅·釋草》葝，䑕尾。《註》可以染皁。《疏》一名陵翹。《廣韻》又作𦳲。考證：〔《爾雅·釋草》葝，鼠尾。《註》可以染草。〕謹照原文染草改染皁。

𦳝：《唐韻》褚羊切《集韻》抽良切，𠀤音倀。《說文》草名。枝枝相値，葉葉相當。又《集韻》余章切，音陽。亦草名。又《廣韻》吐郞切，音湯。與薚同。又音蕩。《前漢·陳湯傳》贊：陳湯儻𦳝，不自收斂。《師古註》儻𦳝，無行檢也。考證：〔《前漢·陳湯傳》〕謹照原書傳下增贊字。

葞：《唐韻》綿婢切《集韻》母婢切，𠀤音弭。《爾雅·釋草》葞，春草。《疏》莽草，一名春草，俗呼爲菵草。考證：〔《爾雅·釋草》葞春草。《疏》蘭草，一名芒草。〕謹照原文蘭改莽。芒改春。

䓶：《集韻》同藾。又《廣韻》盧達切，音辣。䓶蒿也。

𦳞：《集韻》布怪切，音拜。《類篇》草名。《爾雅·釋草》拜，蔏藋。本作拜，俗加艸。

葟：《唐韻》《集韻》𠀤胡光切，音皇。《玉篇》葟榮，亦花之美也。《爾雅·釋草》蕍、芛、葟，華榮。《疏》葟，華單也。又《博雅》葟葟，茂也。又《齊民要術》葟菜，似蒜，生水邊。

葠：《韻會》同𦺭。《說文》本作薓。人薓，藥草。

𦳟：《玉篇》口羊切，音羌。菜也。

葡：《篇海》薄胡切，音蒲。俗借葡爲蒲陶字。又《集韻》平祕切，音備。隷作。凡備、糒字从此。

𦳠：《集韻》蒲撥切，音跋。《類篇》除草也。

葢：《正字通》同蓋。

董：〔古文〕𦱦《唐韻》多動切《集韻》覩動切，𠀤音懂。《爾雅·釋詁》董，督，正也。《書·大禹謨》董之用威。又《博雅》固也。又深藏也。《史記·倉公傳》氣當大董。又《周禮·春官》辨九𢷎，四日振動。《鄭註》動讀爲董。書亦或爲董。振董，以兩手相擊也。又《玉篇》藕根也。又董蕖。《續博物志》董蕖者，婆羅門云阿苗根，似白芷。又亭名。《左傳·文六年》改蒐于董。《註》河東汾隂縣有董亭。又澤名。《後漢·郡國志》文喜邑有董池陂，古董澤。又姓。《左傳·昭二十九年》昔有飂叔安，有裔子曰董父，實甚好龍，龍多歸之，服事帝舜，賜之姓曰董。又《宣二年》董狐，古之良史也。又《集韻》主勇切，音腫。《羣經音辨》短也。《左傳》余髮董董，今本作種種。又《字彙補》董正之董，讀若督，東谷切。《集韻》通作蕫。考證：〔《左傳·昭二十九年》昔有颺叔安。〕謹照原文颺改飂。

𦳡：《集韻》側刮切，菜名。《類篇》草名。

葤：《唐韻》除柳切，音紂。《玉篇》裹也。

葥：《唐韻》子賤切，音箭。《說文》山莓也。又《爾雅·釋草》葥，王𦹙。《註》王帚似藜，其樹可爲掃𦹙，江東呼爲落帚。又《集韻》才先切，音前。車葥，藥草。《說文》作𦷱。

葦：《玉篇》禹鬼切《集韻》羽鬼切，𠀤音偉。《說文》大葭也。《詩·衞風》一葦杭之。《風俗通》除夕飾桃人，垂葦交，畫虎于門。《後漢·袁閎傳》爲沛相，乗葦車。又山名。《水經注》江水浦東有葦山。又《類篇》于非切，音闈。《爾雅·釋草》葦𧃝，芀。謝嶠讀作平聲。又《篇海》于貴切，音胃。《莊子·列禦𡨥》緯蕭而食。亦作葦。考證：〔《詩·衞風》一葦航之。〕謹照原文航改杭。

葧：《唐韻》蒲沒切，音勃。《博雅》蘩母，蒡葧也。又《柳宗元文》蓊葧，香氣。《類篇》或作𦸦。

𦳢：《唐韻》于貴切，音胃。草名。

葨：《唐韻》烏恢切，音隈。《玉篇》草名。

葩：《唐韻》普巴切，帊平聲。《說文》華也。《張衡·西京賦》披紅葩之狎獵。又《韻補》叶滂禾切，音坡。《張衡·思𤣥賦》天地絪縕，百卉含葩。叶下和字韻。《類篇》一作苩，一作皅。

葪：《玉篇》同薊。又《篇海》割也。又木名。《山海經》葪柏，狀如荆，白華而赤實，服者不寒。又通芥。《史記·賈生傳》細故𧀱葪兮。《註》𧀱葪，鯁刺也。

葫：《集韻》洪孤切，音胡。《廣韻》葫，瓜也。又《類篇》𦸔葫，菰米也。又《玉篇》大蒜也。《本草註》今人謂葫爲大蒜，蒜爲小蒜。《孫緬云》張騫使西域，得大蒜、葫荽，則小蒜中土舊有，而大蒜出胡也，故有胡名。

𦳣：《集韻》須倫切，音恂。《篇海》人名，魏有韓𦳣。

𦳤：《唐韻》《集韻》𠀤同藨。

𦳥：《唐韻》亡沼切，音眇。《玉篇》草細莖也。又《集韻》彌笑切，音妙。義同。

𦳦：《唐韻》《集韻》𠀤同栽。又《玉篇》草也。

葬：〔古文〕𦽱𦱼𧂥𦿑《唐韻》《集韻》《正韻》𠀤則浪切，音髒。《說文》从死在茻中，一其中，所以薦之。《禮·檀弓》國子高曰：葬者，藏也。又《集韻》才浪切，音臓。義與藏同。又《正韻》兹郞切，音臧。《周禮·地官》族師，以相葬埋。劉昌宗引《漢書·尹賞傳》枯骨後何葬，協乎聲讀。《韻學集成》或作塟，見《三輔黃圖》。

葭：《唐韻》古牙切，音嘉。《說文》葦之未秀者。《廣韻》蘆也。《爾雅·釋草》葭，華。《註》卽今蘆也。《詩·召南》彼茁者葭。又葭莩，見莩字註。又笛也。《謝靈運詩》鳴葭戾朱宮。《註》鳴笛引路也。又水名。《漢書註》葭水在廣平南和。又通茄。《文𨕖註》杜摯《葭賦》。葭今作茄。又《集韻》何加切，音遐。芙渠葉。本作蕸，或省。又《唐韻古音》讀姑。《司馬相如·子虛賦》藏莨蒹葭，東蘠彫胡。又《毛詩古音攷》音蓑。《張衡·西京賦》齊栧女，縱棹歌。發引和，校鳴葭。

葮：《集韻》徒玩切，音段。《類篇》木名。槿也。通作椴。

葯：《唐韻》於略切《韻會》《正韻》乙却切，𠀤音約。《博雅》白芷，其葉謂之葯。《山海經》崍山，其草多韭薤，多葯。《楚辭·九歌》辛夷楣兮葯房。又《廣韻》於角切，音渥。義同。又《集韻》丁歷切，音的。纏也。《潘岳·射雉賦》首葯綠素。《註》葯，猶纏裹也。

𦳧：《類篇》夷周切，音由。草名。

葰：《唐韻》息遺切，音綏。《說文》薑屬，可以香口。《博雅》廉薑，葰也。《儀禮註》通作綏。又《廣韻》蘇果切，音瑣。縣名。《前漢·地理志》大原葰人。師古又音山寡切。又《集韻》祖峻切，音俊。《司馬相如·上林賦》實葉葰茂。《註》葰，大也。

葱：〔古文〕蔥《唐韻》《正韻》倉紅切《集韻》《韻會》麤叢切，𠀤音聰。《說文》菜也。《本草》蔥从悤，外直中空，有悤通之象也。《禮·內則》膾春用蔥。又劒名。《荀子·性惡篇》桓公之蔥。又《爾雅·釋器》靑謂之蔥。《詩·小雅》有瑲蔥珩。《註》蔥，蒼也。《禮·玉藻》三命赤韍蔥衡。又山名。《後漢·章帝紀註》蔥嶺，在燉煌西，其山高大多蔥。又《韻會》氣通達也。《方氏禮記解註》氣達爲蔥。《後漢·光武紀》望見舂陵，郭唶曰：氣佳哉，鬱鬱蔥蔥然。又《集韻》初江切，音窻。《左傳·定九年》陽虎載蔥靈，寢于其中而逃。《註》蔥靈，輜車名。又《韻補》叶千剛切，音倉。《黃庭經》五色雲氣紛靑蔥，閉目內𦕎自相望。《玉篇》俗作䓗。《五經文字》作葱。

葲：《唐韻》疾緣切，音泉。《玉篇》羊葲，草名也。《正字通》引《本草》作羊泉，似菊花，紫色。一名羊飴。

葳：《唐韻》《集韻》《韻會》𠀤於非切，音威。《玉篇》葳蕤也。《東方朔·七諫》上葳蕤而防露兮。《註》葳蕤，盛貌。又草名。《述異記》葳蕤草，一名麗草。又呼爲女草，江浙呼爲娃草。又《博雅》茈葳，蘧麥也。

葴：《唐韻》《集韻》《韻會》《正韻》𠀤職深切，音斟。《爾雅·釋草》葴，馬藍。《註》今大葉冬藍是也。又《爾雅·釋草》葴，寒漿。《註》今酸漿草，江東呼曰苦葴。又山名。《山海經》葴山，視水出焉。又姓。《晉語》黃帝之子二十五宗，其得姓者十四人，爲十二姓：姬酉祁已滕葴任苟僖姞嬛依是也。又《集韻》胡讒切，音函。居咸切，音緘。義𠀤同。

葵：《唐韻》渠追切《集韻》《韻會》渠惟切《正韻》渠爲切，𠀤音鄈。《玉篇》菜名。《詩·豳風》七月烹葵及菽。《儀禮·士虞禮》記註：夏秋用生葵。《王禎·農書》葵，陽草也，爲百菜之主，備四時之𩜹。《爾雅翼》天有十日，葵與之終始，故葵从癸。《左傳·成十七年》，鮑莊子之知不如葵，葵猶能衛其足。杜預註葵傾葉向日，以蔽其根。又《周禮·冬官·玉人》大圭長三尺，杼上，終葵首，天子服之。《註》終葵，椎也。爲椎于其杼上，明無所屈也。又地名。《晉語》吾命之以負葵之田七十萬。又姓。《通志·氏族略》終葵氏。《註》《左傳》商人七族有終葵氏。《正字通》宋葵方直，明葵玉。又與揆通。《爾雅·釋詁》葵，揆也。《詩·小雅》天子葵之。《大雅》則莫我敢葵。又與鄈通。《正韻》鄈丘，地名，《春秋》作葵丘。《玉篇》亦作𦷡。𦮙，《說文》葵本字。考證：〔《儀禮·士虞禮》夏秋用生葵。〕謹按此鄭註非經文，謹照原文士虞禮下增記註二字。〔《說文》葵，衞也，傾葉向日，不令照其根。〕謹按說文無此語，謹𠀤下文所引左傳改爲：左傳成十七年，鮑莊子之知不如葵，葵猶能衛其足。杜預註葵傾葉向日，以蔽其根。〔《晉語》王命之以負葵之田七十萬。〕謹照原文王改吾。

葶：《唐韻》特丁切，音亭。《爾雅·釋草》蕇，葶藶。《註》實葉皆似芥，一名大室，一名丁歷。《西京雜記》葶藶死於盛夏。又《廣韻》都挺切，音頂。毒草。《山海經》熊耳山有草，狀如蘇而赤華，名葶䔭，可以毒魚。

𦳨：《正字通》䓼字之譌。

葷：《唐韻》《集韻》《正韻》𠀤許云切，音熏。《禮·玉藻》膳于君，有葷桃茢。《註》葷，薑及辛菜也。《儀禮·士相見禮》夜侍坐，問夜膳葷。《註》葷，辛物，食之止臥。《玉篇》葷葉所以辟凶邪。《後漢·禮儀志》仲夏之月，其禮以朱索連葷菜，彌牟朴蠱鐘，以桃印長六寸，方三寸，五色書文如法，以施門戸。《荀子·哀公篇》志不在於食葷。《註》蔥，薤也。《徐鉉說文註》葷，臭萊也，通謂芸臺、椿、韭蔥、蒜、阿魏之屬，方術家所禁，謂氣不潔也。《唐書·王維傳》維兄弟皆篤志奉佛，食不葷。《爾雅翼》西方以大蒜、小蒜、興渠、慈蒜、茖蔥爲五葷，道家以韭、蒜、芸臺、胡荽、薤爲五葷。又通薰。《史記·五帝紀》北逐葷粥。《前漢·霍去病傳》躬將所獲葷允之士。《師古註》葷字與薰同。《集韻》或作蔒。《禮記註》或作焄。考證：〔《前漢·霍去病傳》所獲葷允之士。〕謹照原文所獲上增躬將二字。

𦳩：《唐韻》於救切，音宥。《玉篇》草名也。又《集韻》於六切，音鴪。義同。《說文》籀文作𧅲。《類篇》又作𧆕，苗四禾。

葸：《唐韻》胥里切《韻會》《正韻》想里切，𠀤音枲。《玉篇》畏懼也。《論語》愼而無禮則葸。《大戴禮·曾子立事篇》人言善而色葸焉，近于不悅其言。《韻會》或作𦷚。

葹：《唐韻》式支切《正韻》申之切，𠀤音施。《玉篇》卷葹草，拔心不死。《屈原·離騷》薋菉葹以盈室兮。又《增韻》豆屬。

葺：《唐韻》《韻會》《正韻》𠀤七入切，音緝。《玉篇》修補也。《博雅》覆也。《通俗文》苫也。《左傳·襄三十一年》繕完葺牆。《註》謂草覆牆也。又《廣韻》子入切《集韻》卽入切，𠀤音楫。《說文》茨也。《周禮·冬官》葺屋參分。又累也。《左思·吳都賦》葺鱗鏤甲。《直音》作𦲭。

葻：《唐韻》盧含切，音嵐。《說文》草得風貌。又《集韻》符風切，音馮。草名。《說文》灌渝也。

葼：《唐韻》子紅切《集韻》《韻會》祖叢切，𠀤音騣。《博雅》小也。《說文》木細枝也。《揚子·方言》木細枝謂之杪，靑、齊、兗、冀閒謂之葼。故傳曰：慈母之怒子也，雖折葼笞之，其惠存焉。又草名。《謝靈運·山居賦》蓼蕺葼薺。《謝朓詩》弱葼旣蔥翠，輕莎方靃靡。又染草。《漢宮儀》葼園供染綠紋綬。考證：〔《揚子·方言》木細枝謂之杪靑，齊燕冀閒謂之葼，故傳曰，慈母之怒子也，猶折葼笞之，其惠存焉。〕謹照原文燕改兗。猶改雖。

葽：《唐韻》於霄切《正韻》伊堯切，𠀤音腰。《詩·豳風》四月秀葽。《傳》葽，葽草也。《箋》物成自秀葽始。《詩·緝曰》四月陽氣極于上而微隂已胎于下，葽感之而早秀。毛註不指爲何草，鄭疑爲王萯，《說文》引劉向說：苦葽也。又草盛貌。《前漢·禮樂志》豐草葽，女蘿施。又《集韻》伊鳥切，音杳。《爾雅·釋草》葽繞，棘蒬。《註》今遠志也。又《廣韻》於笑切，音要。亦草盛貌。

𦳪：《集韻》同𦺈。

𦳫：《集韻》師銜切，音衫。《類篇》禾肥曰𦳫。《正字通》从木，入八畫，誤，今移入九畫。

𦳬：《唐韻》侯閤切，音合。草也。

𦳭：《唐韻》力主切，音縷。小蒿草。

葾：《唐韻》《集韻》𠀤於袁切，音鴛。《博雅》𣨙葾，敗也。

葿：《唐韻》武悲切，音眉。䒲葿，草也。《博雅》䒲葿，黃岑也。《集韻》或作𦼻。考證：〔《博雅》䒲葿，王岑也。〕謹照原文王岑改黃岑。

𦳮：《唐韻》之役切。𦳮卷。

蒀：〔古文〕馧《唐韻》於云切，音氳。《玉篇》葐蒕，盛貌。《左思·蜀都賦》鬱葐蒕以翠微。《集韻》同𥠺。葐𥠺，香也。

𦳯：《集韻》食律切，音術。《說文》草也。《本草》蓬莪茂。一名𦳯。又《廣韻》於筆切，音㧒。義同。考證：〔《本草》蓬莪茂，一名𦳯。〕謹照原文茂改𦮠。

𦳰：《集韻》丘於切，音祛。《類篇》凵盧，飯器，以柳爲之。凵或作𦳰。凵當爲𠙴。又𥬔。

𦳱：《集韻》草本字。《韻會》艸當作𦳱，隷省作草。

𦳲：《篇海類編》與葝同。詳葝字註。

𦳳：《集韻》《類篇》𠀤同蓁。詳蓁字註。

𦳴：《篇海類編》與葜同。詳葜字註。

𦳵：《集韻》職略切，音灼。《類篇》草名。《博雅》𦳵蘘，䉛也。

𦳶：《集韻》同莔。亦作𦳶。𦳶字从蝱，作芒下䖵。

𦳷：《廣韻》以周切，音由。《篇海》同莤。

𦳸：《類篇》同𦰪。

𦳹：《類篇》同𦯏。

䓷：《類篇》同荇。

𦳺：《類篇》蒲撥切，音跋。草木根也。

𦳻：《玉篇》直離切，音馳。草名。亦作𦵟。《篇海》作𦱰。

𦳼：《篇海》同爇。

𦳽：《篇海》巨篆切，音眷。耎也。

𦳾：《篇海》汝朱切。桑皮。

𦳿：《韻學集成》千候切，音蔟。鳥巢。

蒂：同蔕。《班固·答賔戲》上無所蒂，下無所根。

𦴀：《字彙補》止師切，音支。《直音》蔥別名。見五音篇海。

䓸：音奸。蔬菜也。《鹽鐵論》飯䓸糲者，不可以言孝。

𦴁：《字彙補》莫結切。同𦴔。詳𦴔字註。

𦴂：《集韻》公懷切，音乖。草名。

蒃：《直音》《新藏》作篆。

𦴃：《直音》音索。草名。◎按卽𦵫字之譌。

𦴄：《五音篇海》莫六切，音牧。與苜同。

𦴅：《直音》同荾。

𦴆：《直音》同苟。

𦴇：《直音》俗𦾵字。

𦴈：《字彙補》同若。杜𦴈草。

𦴉：《字彙補》何吳切，音弧。草多貌。

𦴊：《字彙補》翁香切，音央。姓也。

𦴋：《字彙補》同夢。

𦴌：《字彙補》子峻切，音駿。獦之皮袴也。

𦴍：《字彙補》神斜切，音蛇。草名。

𦴎：《字彙補》許豆切，音𡨥。䔁名。

𦴏：《字彙補》補耕切，音絣。繩墨也。

䓹：《字彙補》同䬥。

𦴐：《字彙補》兵攀切，音斑。賤事貌。正作𠔯。

𦴑：《字彙補》求拈切，音鈐。乖也。《揚子·太𤣥經》𦴑鍵挈契。

𦴒：《字彙補》卽享字。見《韻寶》。又《博雅》通也。

𦴓：《字彙補》同葬。

𦴔：《字彙補》莫結切。音滅。目不明。或作𦴲。

𦴕：《字彙補》通各切，音託。葉落也。

𦴖：《集韻》許訖切，音迄。《吳志》孫休長子名𩅦，字𦴖。○按《小名錄》孫休子名〈艸下閤〉。又《廣韻》云名莔。莔字之譌。

𦴗：《字彙補》同彙，見《古文周易·泰卦》拔茅連茹以其𦴗。註見彐部十畫。

𦴘：《字彙補》古解字，見《歸藏易》。註詳角部六畫。

𦴙：《字彙補》同黎，引《漢書》𦴙庶亡干戈之役。註：𦴙、黎古通，註見禾部八畫。

𦴚：《字彙補》田聊切，音迢。滯也。

𦴛：《字彙補》同茜，見《金石韻府》。

𦴜：《博雅》𦴜蒲，莞也。○按卽蔥字之譌。

𦴝：《博雅》萍種也，音未詳。

𦴞：《玉篇》《集韻》𠀤古天字。註見大部一畫，互見六畫䒶字。

䓺：《集韻》蘼或作䓺。詳蘼字註。

𦵡：《唐韻》去公切，音穹。《說文》𦵡藭，香草。亦作芎。詳芎字註。

䓼：《集韻》莫江切，音尨。《玉篇》草也。又《正韻》轄覺切。《左思·吳都賦》封稀䓼。《註》䓼，狶聲。《正字通》與豿同。〇按《廣韻》《類篇》有豿無䓼。豿，豕聲也。𦳨，譌字。

𦵢：《集韻》呼高切，音蒿。拔去田草也。《玉篇》籀文作薅。

蒐：《唐韻》所鳩切，音搜。《說文》茅蒐也。《徐曰》今人謂蒐爲地血，食之補血，故从鬼。《周禮·地官》掌染草。《釋文》茅蒐，蒨也。《山海經註》蒐，一名茜。又《爾雅·釋詁》蒐，聚也。《註》春獵爲蒐。蒐者，以其聚人衆也。《左傳·隱五年》春蒐夏苗。《註》蒐，擇取不孕者。又隱也。《左傳·文十八年》服讒蒐慝。又《穆天子傳》巨蒐之人𠮀奴，乃獻白鵠之血。考證：〔《周禮·地官》掌染草。《註》茅蒐，蒨也。〕謹照原文註改釋文。

䓽：《集韻》《類篇》𠀤居吏切，音記。草名也。

䓾：《唐韻》素何切，音娑。䓾蔢，草木盛貌。《集韻》蔢䓾，草根。

蒑：《集韻》於斤切，音殷。《類篇》菜名。又《韻會》草色靑也。

𦵣：《集韻》胡困切，音溷。《篇海》草名。又《正字通》《葛洪·肘後方》云：中飮食毒，急含白銀一宿，銀色變靑是藍藥，黃赤是𦵣藥，取白花藤同乾藍實煑水服之，毒卽解。

蒒：《唐韻》疏夷切《正韻》申之切，𠀤音師。《玉篇》蒒草。《博物志》海上有草焉，名蒒，其實食之如大麥，七月稔，俗名自然穀，或曰禹餘糧。

蒓：《唐韻》常倫切，音純。水葵也。《集韻》通作蓴。

蒔：《集韻》《韻會》《正韻》𠀤時吏切，音侍。《博雅》立也。《揚子·方言》更也。《註》爲更種也。《晉書·姚萇載紀》萇命其將于一柵孔中蒔樹一根，以旌戰功。或作𦸎、𦱎。又《廣韻》市之切，音時。蒔蘿子。《本草》蒔蘿生佛誓國，一名慈謀敕，一名小茴香，實如馬芹。又音示。義同。

𦵤：《集韻》古丸切，音官。《類篇》草名。

蒕：《正字通》俗蒀字。

𦵥：《正字通》同蔚。

蔱：《唐韻》所八切，音殺。《爾雅·釋草》莁荑，蔱蘠。又《張衡·南都賦》蘇蔱紫薑。《註》蔱，茱萸也。《集韻》同榝。又《唐韻》所介切，音鎩。義同。

蒖：《唐韻》側鄰切，音眞。《直音》茆也。又《集韻》鳧葵也。一曰蓂莢實。

𦵦：《集韻》亭歷切，音廸。《說文》草旱盡也，詩𦵦𦵦山川。或作𧀝。◎按《詩·大雅》本作滌滌，《說文》作𦵦，《王應麟·詩攷》亦作𦵦。考證：〔說文作菽。〕謹照上文菽改𦵦。

蒗：《唐韻》來宕切，音浪。蒗蕩，渠名，在譙郡。

𦵧：《唐韻》魯當切，音郞。𦵧毒，藥名。《山海經》大騩之山有草焉，其名曰𦵧，服之不夭，可以爲腹病。又地名。《水經注》石川水又西南徑郭𦵧城。《類篇》通作蒗。考證：〔《山海經》大騩之山有草焉，其名曰𦵧，服之不夭，可以療腹病。〕謹照原文療改爲。

蒘：《唐韻》汝余切《集韻》女居切，𠀤音挐。《玉篇》草也。《爾雅·釋草》蘮蒘，竊衣。《註》似芹，可食，子大如麥，著人衣。又《廣韻》女加切，音拏。義同。

蒙：《唐韻》莫紅切《集韻》謨蓬切，𠀤音濛。《爾雅·釋草》蒙，王女也。《註》女蘿別名。又《詩傳》唐蒙，菜名。又大蒙，藥名。《管子·地員篇》羣藥安生，小辛大蒙。又《易疏》蒙者，微昧闇弱之名。《書·洪範傳》蒙，隂闇也。又《左傳·昭元年》又使圍蒙其先君。《註》欺也。又《左傳·昭十三年》晉人執季孫意如，以幕蒙之。《註》裹也。又《前漢·宣帝紀》雖有患禍，猶蒙死而存之。《註》冒也。又《書·伊訓》具訓于蒙士。《疏》謂蒙稚，𤰞小之稱。又《詩·秦風》蒙伐有苑。《傳》蒙，討羽也。《箋》畫雜羽之文于伐。又縣名。《史記·老莊列傳》莊子者，蒙人也。《註》地理志，蒙縣屬梁國。又山名。《書·禹貢》蒙羽其藝。《疏》蒙山在泰山蒙隂縣西南。《又》蔡蒙旅平。《註》蒙山在蜀郡靑衣縣。又水名。《楚辭·天問》出自湯谷，次于蒙汜。《註》暮入西極蒙水之涯也。又門名。《左傳·襄二十七年》宋公及諸侯之大夫盟于蒙門之外。《註》宋城門。又姓。《風俗通》東蒙主以蒙山爲氏，秦有將軍蒙驁。又《韻會》母總切，音懵。《柳宗元文》鴟夷蒙鴻。《註》二字俱上聲。又《韻補》叶莫江切，音尨。《詩》狐裘蒙茸。徐邈讀爲厖。《陳琳·大荒賦》帝告我以至順兮，重訊我以童蒙。義混合于宣尼兮，理齊歸于文王。又莫鳳切，音孟。與雺同。《漢書》引《易》傳：有蛻蒙霿，上下合也。

䓿：《正韻》同菡。

𦵨：《集韻》無非切，音微。《說文》薇，𦼾文省作𦵨。

蒚：《唐韻》郞擊切，音靂。《爾雅·釋草》蒚，山蒜。又《廣韻》下革切，音覈。《爾雅·釋草》莞，苻蘺。其上，蒚。《玉篇》蒲蒚，謂今蒲頭有臺，臺上有重臺，中出黃卽蒲黃。又曰山蒿也。

𦵩：《唐韻》自秋切，音遒。《玉篇》酒液也。《博雅》酒滋液也。亦與糟同。《唐韻古音》《周禮》稻醴淸𦵩。音糟。

𦵪：《集韻》測革切，音策。《說文》以榖餧馬置莝中。又色責切，音槭。《玉篇》小言貌。◎按字从攴。《正字通》作䔩，非。

蒛：《唐韻》傾雪切，音缺。《玉篇》蒛盆也。詳葐字註。

蒜：《唐韻》蘇貫切，音算。《韻會》葷菜也。《古今注》蒜，卵蒜也。俗謂之小蒜。《爾雅翼》大蒜爲葫，小蒜爲蒜。《高士傳》太原閔仲叔者，世稱節士，周黨見其含菽飮水，遺以生蒜。又古以銀蒜押簾。《庾信詩》幔繩金麥穗，簾鉤銀蒜條。《文選·顏延年·侍遊蒜山詩註》蒜山在潤州西二里。《干祿字書》蒜俗亦作䔉。

𦵫：《唐韻》蘇各切，音索。《玉篇》草名。

蒝：《唐韻》愚袁切，音原。《玉篇》莖葉布也。又《集韻》取絹切，音㸑。草木貌，一曰草名。

蒞：《集韻》同莅。

蒟：《唐韻》俱雨切《韻會》果羽切，𠀤音矩。《說文》果也。《本草》蒟醬。《南方草木狀》蒟醬，蓽茇也。生於番禺，小而靑，謂之蒟。《左思·蜀都賦註》蒟醬，緣樹而生，其子如桑椹，熟時正靑，長二三寸，以蜜藏而食之。《通志》蒟醬曰浮留。又《本草》蒟蒻一名鬼芋。《酉陽雜俎》蒟蒻，根大如椀，至秋葉滴露，隨滴生苗。又《集韻》權俱切，音劬。又《韻會》俱遇切，音屨。義𠀤同。

𦵬：《集韻》存故切，音祚。《篇海》草名。

䔀：《玉篇》汝隹切，音捼。薑䔀也。《字彙》通𦵭。

𦵭：《集韻》儒隹切，音蕤。本作葰，薑屬。

𦵮：《正韻》同薛。

蒠：《唐韻》相卽切，音息。《爾雅·釋草》菲，蒠菜。詳菲字註。

蒡：《集韻》蒲光切，音旁。《爾雅·釋草》蒡隱荵。見荵字註。又《博雅》繁母，蒡葧也。又《唐韻》薄庚切，音彭。義同。又《廣韻》北朗切，音榜。牛蒡子，藥名。《本草》一名惡，實似蒲萄，核外殼如栗莍。一名䑕黏，一名大力子，一名蝙蝠刺，氣味苦寒無毒。《類篇》作牛𦾭。《唐韻》作𦱘。考證：〔《爾雅·釋草》隱荵蒡。〕謹照原文改蒡隱荵。

𦵯：《唐韻》胡瞎切，音轄。《博雅》䔭𦵯，蘇也。《揚子·方言》蘇，長沙人謂之𦵯。

蒢：《唐韻》直魚切《集韻》陳如切，𠀤音除。《爾雅·釋草》蘵，黃蒢。《類篇》葉似酸漿，華小而白，中心黃。江東以爲葅食。又《博雅》菗蒢，地楡也。又蘧蒢。詳蘧字註。《唐韻》直魚切《集韻》陳如切，𠀤音除。《爾雅·釋草》蘵，黃蒢。《類篇》葉似酸漿，華小而白，中心黃。江東以爲葅食。又《博雅》菗蒢，地楡也。又蘧蒢。詳蘧字註。

蒣：《集韻》祥余切，音徐。《篇海》草名。《直音》同藷。

蒤：《玉篇》達胡切，音塗。《爾雅·釋草》蒤，虎杖。《註》似紅草而粗大，有細刺，可以染赤。《本草》一名苦杖。又名斑杖、酸杖、大蟲杖。又《爾雅·釋草》蒤，委葉。《疏》穢草也。

蒥：《集韻》力求切，音劉。《玉篇》香草。又《廣韻》蒥荑，藥名。

𦵰：《篇海》《正字通》音義𠀤與葘同。○按《集韻》葘俗作𦸜，疑𦵰卽𦸜字之譌也。

𦵱：《玉篇》先結切，音屑。《直音》草名。

𦵲：《類篇》同𦯈。

𦵳：《直音》同菊。

蒦：《集韻》屋虢切，音擭。草名。又《韻會》乙却切，音約。《前漢·律歷志》尺者，蒦也。《說文》蒦，度也。

䔁：《唐韻》力質切，音栗。草名。《酉陽雜俎》海閒生屈龍，屈龍生容華，容華生䔁，䔁生藻，藻生浮草。

𦵴：《集韻》巨列切，音傑。《類篇》草名。

𦵵：《唐韻》以周切，音由。《說文》草也。又《集韻》以九切，音酉。與莤同，草名。《玉篇》作𦵵。《集韻》或作𦷿。𦵵字从𨔟作，不从𠧴。

𦵶：《集韻》同茿。

𦵷：《類篇》居侯切，音姤。積草。《集韻》或作𦾼。

蒧：《韻會》多忝切，音點。《類篇》人名。《史記·仲尼弟子列傳》曾蒧，公西蒧，奚容蒧。《註》蒧音點。又《直音》草名。

𦵸：《唐韻》《集韻》𠀤古幸切，音耿。《玉篇》芋莖也。《博雅》芋莖謂之𦵸。

蒨：《唐韻》倉甸切，音倩。草盛貌。《左思·吳都賦》夏曄冬蒨。《湛方生·稻苗讚》蒨蒨嘉穀。又鮮明貌。《束皙·補白華詩》蒨蒨士子。又《儀禮·士冠禮註》齊人名蒨爲韎韐。又木名。《山海經》敖岸北望河林，其狀如蒨如舉。《郭註》說者曰：蒨、舉，皆木名也。《集韻》又與𦵻、茜通。

䔂：《唐韻》阻史切，音滓。《說文》羹菜也。

䔃：《唐韻》則古切，音祖。《說文》菜也。

蒩：《唐韻》則吾切《正韻》宗蘇切，𠀤音租。《周禮·地官·鄕師》大祭祀，羞牛牲，共茅蒩。《註》鄭大夫謂祭前籍也。詳苴字註。又草名。《後漢·馬融傳》茈箕芸蒩。《註》《廣雅》云：蕺，蒩也，其根似茅根，可食。又《左思·蜀都賦》樊以蒩圃。《註》蒩亦名土茄，葉覆地而生，亦可食，人饑則以繼糧。又《集韻》子余切，音沮。《廣韻》則古切，音祖。義𠀤同。又《字彙補》子侯切，音緅。《周禮·春官·司巫》蒩館，劉昌宗讀鄒。又《集韻》音義與藉同。

蒪：《唐韻》匹各切，音粕。蒪苴，大蘘荷名。《楚辭·大招》膾苴蒪只。《註》雜用膾炙，切蘘荷以爲香。又《集韻》匹沃切，音砲。義同。

蒫：《唐韻》酢何切，音瘥。《爾雅·釋草》蒫，薺實。《急就篇註》薺，甘菜也，其實名蒫。又《集韻》咨斜切，音嗟。義同。

蒬：《唐韻》於袁切，音冤。《說文》棘蒬也。《爾雅·釋草》葽繞，棘蒬。《註》今遠志也。又《集韻》與薳同。

𦵹：《集韻》與菼同。

蒭：《六書正譌》芻俗作蒭。

𦵺：《玉篇》古文䓠字。註見八畫。

蒮：《唐韻》余六切，音育。《爾雅·釋草》蒮，山韭。《疏》韭生山中者名蒮。又通薁。《王應麟·詩攷》六月食鬱及蒮。出《韓詩》及《爾雅疏》。又《唐韻古音》引《詩》食鬱及蒮，叶去聲，音奧，統下菽、棗、稻爲一韻。

蒯：《唐韻》苦怪切，音喟。《左傳·成九年》雖有絲麻，無棄菅蒯。正義：蒯與菅連，亦菅之類。《儀禮·喪服傳疏》屨者藨蒯之菲也。《禮·玉藻》《註》蒯席澀，便于洗足也。《張衡·西京賦》草則葴莎菅蒯。《註》蒯草中爲索。又地名。《左傳·昭二十三年》攻蒯，蒯潰。《註》河南縣蒯鄕是也。又姓。《前漢·蒯通傳》蒯通，范陽人。又蒯緱。《史記·孟嘗君傳註》蒯緱，把劒之物，謂以劒繩纏之。又《韻補》苦對切，音塊。引《左傳》叶雖有姬姜，無棄蕉萃韻。又《索隱·蒯成侯緤註》引《三蒼》，音裴。考證：〔《左傳·成八年》雖有絲麻，無棄菅蒯。《註》毛詩疏曰，菅與蒯連，亦菅之類。〕謹照原文八年改九年。註毛詩疏曰改正義。菅與蒯改蒯與菅。〔《註》蒯席〕謹按此玉藻註非喪服註，註上增禮玉藻三字。

蒰：《集韻》蒲官切，音盤。《類篇》草名。

𦵻：《集韻》同茜。

𦵼：《集韻》具運切，音郡。芝屬。

𦵽：《集韻》戸廣切，音愰。《類篇》草名。又虎晃切，音怳。義同。

𦵾：《集韻》資昔切，音積。《類篇》草名。

䔄：《唐韻》弋照切，音燿。兔絲也。又《山海經》姑媱之山，女尸化爲䔄草。又《集韻》餘招切，音遙。《玉篇》䔄，蒲葉也。或作𦾾。

𦵿：《唐韻》芳武切，音撫。𦵿草。《集韻》𦵿𦺗。草名。魚薺也。

䔅：《集韻》居何切，音哥。䔅母，草名。出嶺南。《齊民要術》䔅母，樹皮有蓋，狀似栟櫚，但脃不中用，南人名其實爲䔅。

蒱：《唐韻》薄胡切《韻會》蓬晡切，𠀤音匍。《類篇》樗蒱，戲也。《晉書·陶侃傳》樗蒱者，牧豬奴戲耳。又《韻會》通蒲。《荀子·不苟篇》柔從若蒱葦。

蒲：《唐韻》薄胡切。水草，可以爲席。《禮·玉藻》連用湯履蒲席。《釋名》蒲，草也。《周禮·天官·醢人》深蒲。《詩·大雅》維筍及蒲。《後漢·劉寬傳》吏人有過，但用蒲鞭罰之。又《詩·王風》揚之水，不流束蒲。《陸璣疏》蒲柳有兩種，皮正靑者曰小楊，其一種皮紅者曰大楊。又《周禮·春官》男執蒲璧。《註》或以蒲爲瑑飾。又《禮·明堂位》周以蒲勺。《註》蒲謂合蒲，當刻勺爲蒲頭，其口微開如蒲草。又《釋名》草圓屋曰蒲。蒲，敷也。又人名。《華陽國志》望帝更名蒲𤰞。《高士傳》蒲衣，舜時賢人。《淮南子·人閒訓》蒲且子之巧，亦弗能加也。又地名。《春秋·桓三年》齊侯、衞侯胥命于蒲。又水名。《水經注》河水又南，合蒲水。又山名。《史記·封禪書》有蒲山。又臺名。《述異記》東海上有蒲臺，秦王至此縈蒲繫馬。又姓。《十六國春秋》符洪家生蒲五丈長，時人異之，謂之蒲家。又《韻會》通蒱。《馬融·樗蒲賦》道德旣備，好此樗蒲。又通匍。《左傳·昭十三年》懷錦、奉壺、飮冰，以蒲伏焉。又《類篇》傍各切。與薄通，蒲姑，地名。《竹書紀年》太戊城蒲姑。又去聲，蒲萄，果名。《芥隱筆記》樂天詩：羌管吹楊柳，燕姬酌蒲萄。又叶頗五切，音浦。《韻補》《周禮·職方氏》其澤藪曰弦蒲，鄭氏讀上聲，《詩》不流束蒲，叶下戍許。考證：〔《淮南子·人閒訓》蒲且子之功，亦勿能加也。〕謹照原文功改巧。勿改弗。

䔆：《集韻》陵之切，音釐。《篇海》豆名，可食。《正字通》俗薶字。

蒳：《唐韻》奴荅切，音納。香草。《左思·吳都賦》草則藿蒳、豆蔲。《註》蒳，草樹也，葉如栟櫚而小，採其葉隂乾之，幷雞舌香食，益美。又《齊民要術》山㯽榔，一名蒳子。又芥蒳，香名。

蒴：《唐韻》所角切，音朔。《玉篇》蒴藋，藥也。《本草》每枝五葉，子初靑如綠豆顆，每朶如盞面大，生一二百子，十月熟。

蒵：《唐韻》胡雞切，音奚。《玉篇》草也。《爾雅·釋草》蘩，兔蒵。又《集韻》戸禮切，音䏿。屧蒵也。《南史·虞玩之傳》玩之爲少府，猶躡屐造席，高帝取屐視之，訛黑斜銳蒵斷以芒接之。

蒶：《集韻》符分切，音墳。《類篇》蒶薀，蘊積也。《王褒·九懷》蒶蘊兮𪑛黑。

蒷：《集韻》同蕓。

蒸：《唐韻》煑仍切，音烝。《說文》折麻中榦也。《詩·小雅》以薪以蒸。《箋》麤曰薪，細曰蒸。《周禮·天官·甸師》帥其徒以薪蒸，役外內饔之事。《疏》自然小者曰蒸也。又衆也。《詩·大雅》天生蒸民。又地名。《吳越春秋》吳王召公孫聖，使門人提之蒸丘。又通烝。《爾雅·釋天》冬祭曰蒸。《註》進品物也。又《類篇》諸應切，音證。氣之上達也。《列子註》溫蒸同乎炎火，音去聲。《潘尼·苦雨賦》氣觸石而結蒸，雲膚合而仰浮。《羣經音辨》蒸，經典蒸祭之蒸多去草，以此爲薪蒸。考證：〔《周禮·天官·甸師》帥其徒，以薪蒸役內外饔之事。《註》自然小者曰蒸也。〕謹照原文内外改外内。註改疏。

䕄：《唐韻》煑仍切，音烝。葅也。《類篇》博雅云：䕄，謂之𦼬。《集韻》作䕄。𧗆字从𦭕，作𦭕下皿。

𦶀：《集韻》汪胡切，音烏。《類篇》𦶀蓲，荻也。

蒹：《唐韻》古甜切《正韻》古嫌切，𠀤音兼。《說文》雚之未秀者。《詩·秦風》蒹葭蒼蒼。《傳》蒹，薕也。《疏》似雚而細，高數尺。陸璣云：水草，堅實，牛食之令牛肥强，靑、徐州人謂之蒹。考證：〔《詩·秦風》蒹葭蒼蒼。《疏》靑徐州人謂之簾。〕謹照原文簾改蒹。

蒺：《唐韻》秦悉切，音疾。《韻會》蒺䔧，藥草。《本草》蒺，疾也。其刺傷人甚疾而利也。

蒻：《唐韻》而灼切，音弱。《說文》蒲子，可以爲平席。《徐曰》按蒻蒲下入泥，白處卽根，上初生萌葉時殼也。《書·顧命》敷重底席。《註》底，蒻苹也。又蒟蒻，菜名。《左思·蜀都賦》其圃則有蒟蒻茱萸。《註》蒻，草也。《古今註》揚州人謂蒻爲班杖，不知食之。又《集韻》昵角切，音搦。𦯏蒻，豆也。

𦶁：《唐韻》古文蕡字。註見十二畫。

𦶂：《集韻》乙及切，音浥。《玉篇》𦶂𦮾，草名。又《類篇》草密貌。

𦶃：《玉篇》同𦱔。

蒼：〔古文〕𡶍𦭆《唐韻》七岡切《正韻》千剛切，𠀤音倉。《說文》草色也。《易·說卦傳》震爲蒼筤竹。《臨川吳氏註》蒼，深靑色。《詩·王風》悠悠蒼天。《禮·玉藻》大夫佩水蒼玉。《疏》似水之蒼而雜有文。又《博雅》茂也。《書·益稷篇》至于海隅蒼生。《傳》蒼蒼然生草木。又老也。《詩·秦風》蒹葭蒼蒼。《釋文》物老之狀。又《前漢·陳勝傳》蒼頭。《註》士卒靑帛巾。又《綱目集覽》蒼黃，急遽貌。又姓。《通志·氏族略》蒼氏。《註》《風俗通》云：八愷，蒼舒之後。又《韻會》采朗切，倉上聲。莽蒼，寒狀。一曰近郊之色。《莊子·逍遙遊》適莽蒼者，三飡而反。《唐書·韋述傳》蒼卒犇逼。《白居易詩》寒銷春蒼茫。亦作倉。《禮·月令》駕倉龍，服倉玉。《史記·蕭望之傳》倉頭廬兒。《直音》作蒼。蒼字从艸作。考證：〔《書·益稷謨》至于海隅蒼生。〕謹照益稷不稱謨，謨改篇。

𦶄：《唐韻》奴結切，音捏。《篇海》菜似蒜，生水中。《玉篇》作𦵐。《集韻》作𦯖。

蒽：《集韻》烏痕切，音恩。草名。出日南。

䔇：《集韻》《韻會》𠀤去幾切，音豈。《玉篇》菜似蕨，生水中。《齊民要術》《呂氏春秋》曰：菜之美者，有雲夢之䔇。又《正韻》胡對切，音匯。義同。又《集韻》魚開切，音皚。乾菜。

蒾：《集韻》緜批切，音迷。莢蒾，草名。《詩疏》一名挈橀。《本草》一名羿先，葉似楡，子兩兩相對。詳莢字註。

𦶅：《類篇》曩亥切，音乃。草名。

𦶆：《類篇》同莥。

蒿：《唐韻》《集韻》《韻會》《正韻》𠀤呼高切，好平聲。《說文》菣也。《詩·小雅》食野之蒿。《傳》蒿，菣也。《禮·月令註》蒿亦蓬蕭之屬。《爾雅·釋草》蘩之醜，秋爲蒿。《註》春時各有種名，至秋老成，通呼爲蒿。《陸佃·詩疏》蒿，草之高者。又焄蒿，氣蒸出貌。《禮·祭義》其氣發揚于上，爲昭明焄蒿悽愴，此百物之精也。又耗也。《楚語》使民蒿焉。又《莊子·騈拇篇》今之君子蒿目而憂世之患。《註》蒿易棲塵，喩君子眯眼塵中也。又地名。《穀梁傳·桓十五年》公會齊侯于蒿。又姓。《通志·氏族略》蒿氏。《註》見《姓苑》。又《韻會》呼侯切，讀齁。《易林》堅冰黃鳥，常哀悲愁。不見白粒，但見藜蒿。又《篇海》與藳同。◎按蒿名類甚多，《正字通》載簍蒿、薌蒿等，今皆刪去。詳蔞、薌等本字註。

蓀：《唐韻》思渾切《正韻》蘇昆切，𠀤音孫。《玉篇》香草也。《楚辭·九歌》蓀橈兮蘭旌。《司馬相如·上林賦》葴蔣若蓀。《韻會》陶隱居云：溪蓀，極似石菖蒲，而葉無脊。《集韻》或作䕖，或作荃。《類篇》又作𦺈、𧂍。

𦶇：《集韻》乳勇切，音宂。《玉篇》𦺑𦶇，草亂貌。又《字彙補》人遠切，音軟。《武夷幔亭記》𦶇卽水苔也。

𦶈：《唐韻》他酣切，音耼。《玉篇》蔥也。又《集韻》那含切，音南。草名。《博雅》藜蘆，蔥𦶈也。

𦶉：《直音》同茈。

蓁：《唐韻》《正韻》側詵切《集韻》《韻會》緇詵切，𠀤音臻。《說文》草盛貌。《詩·周南》其葉蓁蓁。又積聚之貌。《楚辭·招䰟》蝮蛇蓁蓁。又水名。《水經注》蓁水發源蓁谷。又《集韻》資辛切，音津。首戴物貌。《爾雅·釋訓》蓁蓁，戴也。又鋤臻切。與榛通。木叢生也。或作𦳳。

蓂：《唐韻》莫經切，音冥。蓂莢，瑞草。堯時生于庭。《玉篇》曆得其分度則蓂莢生于階，月一日一莢生，十六日一莢落。又思蓂子，藥名。《炮炙論》思蓂子，味苦，煎之有涎。又《廣韻》《正韻》𠀤莫狄切，音覓。《爾雅·釋草》菥蓂，大薺。《張衡·南都賦》菥蓂竽瓜。

蓃：《集韻》疎鳩切，音蒐。蓃莍，椒子聚生成房貌。又與藪通。又《類篇》雙雛切。義同。

蓄：《唐韻》丑六切《集韻》敕六切，𠀤音矗。積也。《篇海》聚也，藏也。《詩·邶風》我有旨蓄，亦以禦冬。《箋》蓄，聚美菜。又《晉語》蓄力一紀，可以遠矣。《註》蓄，養也。又《廣韻》許六切，音荲。義同。《韻會》或作稸。《集韻》或作𧁖、𧁃。又《通志·六書略》通作畜。畜，田畜也，而爲畜聚之畜，借音不借義。◎按《廣韻》《集韻》俱云：蓄，冬菜。而《正字通》以爲𦬒蹄菜，非是。

𦶊：《集韻》傍丁切，音竮。水中浮草。《正字通》俗蓱字。

蓅：《集韻》力求切，音流。菜名。

蓆：《唐韻》祥易切《韻會》《正韻》祥亦切，𠀤音夕。《說文》廣多也。《爾雅·釋詁》蓆，大也。《詩·鄭風》緇衣之蓆兮。又《王應麟·詩攷》蓆，儲也。又蓆具草。《述異記》一名塞路，生北方。古詩云：千里蓆具草。又與薦席之席通。又《毛詩·古音考》音芍，叶敝予。又改作兮韻。

蓇：《唐韻》《類篇》𠀤古忽切，音骨。《玉篇》不實草。《山海經》嶓冢之山有草焉，黑華而不實，名曰蓇容，食之使人無子。

蓈：《集韻》盧當切，音郞。《說文》禾粟之米生而不成者謂之蕫蓈。或作稂。

蓉：《唐韻》《集韻》𠀤餘封切，音容。《說文》芙蓉也。《屈原·離騷》集芙蓉以爲裳。《註》芙蓉，蓮華也。又《韻會》木芙蓉，一名拒霜花，一名木蓮。又《韻補》于方切，音王。《徐幹·七喩》懸明珠于長韜，燭宵夜而爲陽。元鬢擬于元霧，豔色過乎芙蓉。

𦶋：《唐韻》式戰切，音扇。《類篇》鬼𦶋，草名。

蓊：《唐韻》《正韻》𠀤烏紅切，音翁。《博雅》蓊薹也。《韻會》草華之莖，細葉叢出者爲蓊薹。又《集韻》鄔孔切，翁上聲。蓊鬰，草木盛貌。《張衡·西京賦》鬱蓊薆薱。又《韻會》草名。可染黃。又《韻補》烏光切，音汪。《道藏歌》司命保算，丹書南昌。解枝七元，腐骨更蓊。

䔈：《集韻》古送切，音貢。《類篇》草木子叢生貌。

蓋：〔古文〕𤇁《唐韻》古太切《韻會》居太切，𠀤音匄。苫也。《左傳·襄十四年》乃祖吾離被苫蓋。《註》白茅，苫也，今江東呼爲蓋。又掩也。《書·蔡仲之命》爾尚蓋前人之愆。又覆也。《關尹子·八籌篇》其高無蓋。又車蓋。《周禮·冬官考工記》輸人爲蓋以象天，崇十尺。又語辭。《詩·小雅》謂天蓋高，謂地蓋厚。又《廣韻》胡𦡳切，音盍。亦苫蓋也。《集韻》靑齊人謂蒲席曰蒲蓋。又通盍，何不也。《禮·檀弓》子蓋言子之志于公乎。又《正韻》古沓切。地名。《孟子》王使蓋，大夫王驩爲輔行。《註》蓋，齊下邑也。《前漢·地理志》泰山郡蓋。又姓。《前漢·曹參傳》聞膠西有蓋公，善治黃老言。又蓋寬饒，字次公，魏郡人。又《韻補》居氣切，叶音旣。《宋玉·高唐賦》蜺爲旌，翠爲蓋，風起而止，千里而逝。

蓌：《集韻》《韻會》𠀤祖臥切，音挫。《禮·曲禮》介者不拜，爲其拜而蓌拜。《註》蓌拜失容節，猶詐也。又《禮疏》側駕切，音詐。《韻會》助駕切，音乍。《集韻》祖對切，音晬。義𠀤同。

䔉：《集韻》郞狄切，音歷。《類篇》草木疎貌。又《玉篇》俗蒜字。

蓍：〔古文〕𦮂《唐韻》式之切《正韻》申之切，𠀤音尸。《詩·曹風》浸彼苞蓍。《傳》蓍草也。《說文》蒿屬，《易》以爲數。天子蓍九尺，諸侯七尺，大夫五尺，士三尺。《白虎通》蓍之言耆也，陽之老也。《易·繫辭》蓍之德，圓而神。《韓詩外傳》孔子出遊，婦人中澤而哭，孔子問焉，曰：鄕者刈蓍薪，亡我蓍簪。又《集韻》蒸夷切，音脂。義同。

蓎：《唐韻》徒郞切，音唐。草名。《廣韻》蓎、蒙，女蘿。《爾雅》作唐。

𦶌：《唐韻》都聊切，音凋。《玉篇》𦶌葫，茭實。

蓏：《唐韻》郞果切，音裸。《易·說卦傳》艮爲果蓏。《周禮·天官·甸師》共野果蓏之屬。《前漢·食貨志註》應劭曰：木實曰果，草實曰蓏。張宴曰：有核曰果，無核曰蓏。臣瓚曰：木上曰果，地上曰蓏。《晉書·天文志》織女星主果蓏。

𦶍：《唐韻》其立切《集韻》極入切，𠀤音及。《博雅》冬瓜，𦶍也。

蓐：《唐韻》而蜀切《韻會》如欲切，𠀤音辱。《說文》陳草復生繁縟也。又《篇海》猶蠶蔟也。又薦也。《禮·少儀》《註》：茵著，蓐也。《爾雅·釋器》蓐謂之兹。《註》《公羊傳》屬負兹。兹者，蓐席也。又馬藉草曰蓐。《周禮·夏官·圉師》春除蓐釁廄，始牧。《註》蓐，馬兹也。馬旣出而除之。又《博雅》厚也。又《禮·月令》孟秋，其神蓐收。《左傳註》秋物摧蓐而可收也。又國名。《左傳·昭元年》沈、姒、蓐、黃。《註》四國臺駘之後。又姓。見《氏族畧》。考證：〔《禮·少儀》茵者蓐也。〕謹照原文少儀下增註字。者改著。

蓑：〔古文〕𠱗𡔤《唐韻》蘇和切，音莎。《玉篇》草衣也。《詩·小雅》何蓑何笠。《傳》蓑所以備雨。又《韻會》覆也。《公羊傳·定元年》仲幾之罪，何不蓑城也。《註》不以蓑苫城也。又《唐韻古音》初危切，音摧。《郭璞·山海經註》蓑，辟雨之衣也，音催。又《集韻》蘇回切，音毸。華蘂下垂貌。《張衡·南都賦》敷華蘂之蓑蓑。又蘇煎切，音暹。《郭璞·山海經贊》江疑所居，風雲是潛。獸有獓𤝱，毛如披蓑。

蓒：《唐韻》《集韻》𠀤虛言切，音掀。蓒芋，𦳷草也。《爾雅》作軒。

蓓：《唐韻》薄亥切，音倍。蓓蕾，始華也。又《玉篇》黃蓓，草名。又部凂切，音琲。義同。

𦶎：《唐韻》火媧切《集韻》火鼃切，𠀤音嗝。舛雜之貌。又苦乖切，音咼。不正也。又苦瓜切。同𠇗。

𦶏：《唐韻》徒猥切。陮上聲。草也。

𦶐：《唐韻》丘隴切，音恐。《博雅》𦶐萃，䕞𦿆也。又《集韻》欺用切。義同。

𦶑：《唐韻》吐盍切，音榻。草名。可作布。

𦶒：《集韻》同菏。

𦶓：《集韻》同蕻。

𦶔：《集韻》同葋。

蓔：《集韻》以紹切，音苭。草貌。又《類篇》與䅵同。

𦶕：《集韻》商居切，音舒。草也。

𦶖：《集韻》同虆。

𦶗：《集韻》同菊。

𦶘：《玉篇》古文菤字。註詳八畫。

𦶙：《集韻》胡登切，音恆。𦶙山，藥草。

蓕：《集韻》涓惠切，音桂。草名。

𦶚：《類篇》府吻切，音粉。草名。

𦶛：《說文》𦱤本字。

蓧：《集韻》同莜。《說文》草田器。《論語》遇丈人以杖荷蓧。《註》蓧，竹器。又《廣韻》徒歷切，音荻。義同。又《集韻》他凋切，音祧。苗也。《爾雅·釋草》蓧蓨。俗作𦺰。

蓨：《唐韻》他歷切，音剔。蓧蓨，見上（蓧字）。又《集韻》他凋切，音祧。《爾雅·釋草》苗，蓨。又《說文》徒聊切，音迢。義同。又與條通。《史記·周勃世家》亞夫封爲條侯。《註》條，表皆作蓨。又《集韻》思留切，音脩。說也。

蓩：《唐韻》《集韻》𠀤武道切，音媢。菤耳也。又《類篇》葆也。又《博雅》茂也。《魏武帝·樂府》乗雲駕龍，鬰何蓩蓩。又《集韻》毒草名。葶䔭也。又地名。《後漢·劉𤣥傳》遣李松會朱鮪，與赤眉戰于蓩鄕。又《廣韻》莫卜切，音木。《集韻》亡遇切，音務。𠀤作毒草釋。

蓪：《唐韻》《正韻》𠀤他紅切，音通。草藥名。

䔎：《篇海》蘇谷切，音速。𦽎䔎，藥草。

𦷿：《玉篇》《集韻》𠀤同𦵵。

䔏：《唐韻》《集韻》𠀤初救切，音簉。《玉篇》草根雜也。又《說文》草貌。又《六書正譌》草相次也。借爲䔏倅字。別作簉，非。

蓫：《唐韻》直六切，音逐。《詩·小雅》我行其野，言采其蓫。《傳》蓫，惡菜也。《箋》牛蘈也。陸註：今人謂之羊蹄。《爾雅·釋草》蓫𧀫，馬尾。又《唐韻古音》直救反，義同。又《廣韻》同荲。

蓬：《唐韻》《正韻》薄紅切《集韻》《韻會》蒲蒙切，𠀤音髼。《詩·召南》彼茁者蓬。《荀子·勸學篇》蓬生麻中，不扶自直。《禮·內則註》蓬，禦亂之草。又《詩·衞風》自伯之東，首如飛蓬。《註》亂也。又《詩·小雅》維柞之枝，其葉蓬蓬。《傳》盛貌。又星名。《晉書·天文志》妖星，一曰蓬星。又州名。《廣韻》周割巴州之伏虞郡立蓬州，因蓬山而名之。又姓。《正字通》漢蓬球，北海人。又《韻補》叶皮江切，音龎。《東方朔·七諫》滅規矩而不固兮，背繩墨之正方。離憂患而乃寤兮，若縱火於秋蓬。又《字彙補》蒲貢切，菶去聲。草水盛貌。《集韻》籀文作𦮔。

蓭：《集韻》同庵。《類篇》圓屋曰蓭。又作菴。《蜀志·裴松之註》亮敕軍中臥旗息鼓，不得妄出菴幔。

蓮：〔古文〕苓《唐韻》落賢切《集韻》《韻會》《正韻》靈年切，𠀤音連。《爾雅疏》北人以蓮爲荷。又《說文》芙蕖之實也。《爾雅·釋草》荷，芙蕖。其實蓮。《註》蓮謂房也。又《集韻》連彥切，連去聲。《前漢·地理志》左馮翊蓮勺。《後漢·鄭興傳註》蓮勺，故城在今同州下邳縣東北。又《字彙補》所夾切。草名。《廣雅》鳶尾、烏蓮，射干也。

𦸀：《集韻》同綦。

蓯：《唐韻》作孔切《集韻》祖動切，𠀤音總。菶蓯，草貌。又《韻會》草名。《爾雅·釋草》須葑蓯。又《廣韻》草貌。又《集韻》七恭切，音鏦。《類篇》肉蓯蓉，藥名。又荀勇切，音竦。𧘂蓯，相入貌。《史記·司馬相如傳》騷擾𧘂蓯。

蓰：《集韻》想氏切，音璽。草名。又《韻會》所綺切，音屣。《綱目集覽》物數也。《孟子》或相倍蓰。《趙岐註》蓰，五倍也。又山宜切，音釃。義同。又離蓰。《韓愈·孟郊聯句》離蓰不能翽。

𦸁：《唐韻》《集韻》𠀤他酣切，音坍。濫𦸁，瓜葅也。又《類篇》徒甘切，音談。義同。

蓱：《玉篇》同萍。《爾雅·釋草》萍、蓱。《註》總訓水中浮萍。又《楚辭·天問》蓱號起雨。《註》蓱翳，雨師名。

𦸂：《唐韻》《正韻》𠀤式針切，音深。《說文》蒲蒻之類也。又《字彙補》與深淺之深同。

䔐：《集韻》將先切，音箋。以色飾紙。

蓲：《唐韻》去鳩切，音丘。《玉篇》烏蓲也。《詩·衞風》葭菼揭揭。《箋》薍，江東呼爲烏蓲。又烏侯切，音漚。與藲同。《山海經》其木苦蓲。《註》刺楡也。又《集韻》同䓵。《左思·吳都賦》異荂蓲蘛。《註》《爾雅》曰：蓲，華也。蓲與敷同。《字彙補》䓵，漢隷同蓲。又邕俱切，音紆。草也。又《韻會》同昫，煦也。《太𤣥經》陽蓲萬物。

䔑：《唐韻》似嗟切，音斜。《韻會》䔑𦮺，茆穗也。又䔑蒿也。《正字通》䔑蒿，葉紋皆斜，故名。又《玉篇》弋蛇切，音耶。蓄積也。又《類篇》同都切，音荼。禾穗。

蓳：《正字通》菫本字。又《集韻》居焮切，音靳。草名。今堇字。

𦸃：《玉篇》同菣。《說文》菣或从堅。

蓴：《唐韻》常倫切《集韻》《正韻》殊倫切，𠀤音純。《類篇》蓴菜。《韻會》水葵也。《陸佃云》蓴逐水而性滑，故亦謂之淳菜。《綱目集覽》蓴生水中，葉似鳧葵，採莖可噉。三月至八月，莖細如釵股，名曰絲蓴。九月至十月漸粗，在泥中，名曰瑰蓴。《顏氏家訓》梁世有蔡朗，諱純。旣不涉學，遂呼蓴爲露葵。亦作蒓。見蒓字註。又《說文》蒲叢也。又《類篇》徒官切，音團。草叢生貌。

蓵：《集韻》疾葉切，音捷。《類篇》編草障戸。又與雜同。

蓶：《集韻》愈水切，音唯。《說文》菜也。《玉篇》似韭而黃。又《直音》音維。義同。又同芛。《後漢·馬融傳》蓶扈蘣熒。《郭璞註》草木花初生，與芛通。

蓷：《唐韻》他回切《韻會》通回切，𠀤音推。《說文》萑也。《爾雅·釋草》萑蓷。《註》今茺蔚也。又名益母。《詩·王風》中谷有蓷。又《正韻》昌垂切，音吹。義同。

蓸：《唐韻》昨勞切，音曹。《說文》草也。

蓹：《正字通》同篽。又《前漢·功臣表》蓹兒嚴侯轅終。《師古註》地名，音御。

𦸄：《直音》同䕆。

𦸅：《唐韻》呼漏切《韻會》《正韻》許𠋫切，𠀤音吼。《類篇》荳𦸅，草實。《南方草木狀》荳𦸅花，其花作穗，嫩葉卷之而生，花微紅。《左思·吳都賦》草則藿蒳荳𦸅。《註》荳𦸅，生交阯，其根似薑而大，從根中生，形似益智，皮殼小厚，核似石榴，辛且香。《集韻》或作茠。

蓺：《唐韻》魚祭切《正韻》倪制切，𠀤音藝。《玉篇》種樹也。《詩·大雅》蓺之荏菽。《左傳·昭元年》不采蓺。《註》蓺，種也。又《集韻》通藝。《前漢·藝文志》有《六蓺略》。《廣韻》本作埶。《集韻》亦作藝秇。

蓻：《唐韻》子入切，音𥠋。草生多貌。又《玉篇》茅芽也。又《集韻》諾叶切，音捻。草不生也。又居六切。同蘜。秋華菊也。

蓼：《唐韻》盧鳥切《韻會》朗鳥切，𠀤音了。《說文》辛菜。《詩·周頌》予又集于蓼。《本草·釋名》蓼類性皆飛揚，故字从翏，高飛貌。又國名。《左傳·文五年》楚子燮滅蓼。《註》蓼國，今安豐蓼縣。又水名。《水經注》蓼水出襄山蓼谷。又亭名。《水經注》漳水東南過蓼亭。又姓。《潛夫論》莒蓼皆臯陶之後也。又《集韻》魯皓切，音老。摎蓼，搜索也。《張衡·西京賦》摎蓼浶浪。又《唐韻》力竹切，音六。《詩·小雅》蓼蓼者莪。《傳》蓼蓼，長大貌。又《前漢·司馬相如傳註》力糾切，音鏐。糾蓼，相引也。《大人賦》糾蓼叫奡。又《通鑑》蓼侯孔臧。《史炤·釋文》蓼音六。《胡三省曰》《陸德明·經典釋文》蓼音了，未嘗有六音，史炤誤。《玉篇》又作𦾷。《佩觿集》俗作蓼。蓼字下从𠇍作。

蓽：〔古文〕𦸩《集韻》璧吉切，音必。豆也。又蓽菎，草名。羊蹄也。又蓽茇，藥名。《酉陽雜俎》出摩伽，苗長三四尺，莖細如箸，葉似蕺葉，子如桑椹。又荆也。《廣韻》同篳。《禮·儒行》蓽門圭窬。又《唐韻》博計切，音閉。義同。

蓾：《唐韻》郞古切，音魯。《說文》𧀦或从鹵。《爾雅·釋草》蓾，蔖。《註》作履苴草。又《玉篇》杜蓾，郭璞曰：杜衡也，似葵而香。

蓿：《唐韻》息逐切，音肅。苜蓿，見苜字註。《漢書》作宿。

蔀：《唐韻》蒲口切，音瓿。《易·豐卦》豐其蔀。《註》蔀，覆曖，障光明之物也。又《廣韻》《正韻》𠀤普后切，音剖。小席也。又《集韻》伴姥切，音簿。𦺗蔀，草也。《博雅》𦺗蔀，魚薺也。又《詩·大雅·篇首文王受命疏》三統曆，七十二歲爲一蔀，二十蔀爲一紀。《前漢·律歷志》以閏餘一之數爲蔀首。又《唐韻古音》《易》豐其蔀，《陸德明·釋文》音部。

䔒：《集韻》部浼切，音琲。黃蔀，草名。《玉篇》作䔒。

𦸆：《集韻》口已切，音起。《類篇》草名。馬啖之則馴。通作𦬊。

蔁：《唐韻》諸良切，音章。《說文》草也。《玉篇》蔁柳，當陸別名也。

蔂：《集韻》盧戈切《正韻》郎何切，𠀤音螺。盛土籠也。《鹽鐵論》劓鼻盈蔂。又倫追切。義同。或作蘲。

䔓：《集韻》喜語切，音許。《類篇》虎䔓，藥草，續斷也。

蔃：《集韻》巨兩切，强上聲。草名。又《類篇》渠良切，音强。蔃𦬸，百合也。

𦸇：《集韻》直律切，音术。草名。小薊也。《篇海》與𦬸同。

蔄：《唐韻》亡莧切。人姓，見《姓譜》。《正字通》作莫半切，音慢，非。

蔅：《字彙》同姸。《論衡》籍孺韓嫣。形婯骨蔅，皮媚色稱。

䔔：《類篇》居慶切，音敬。《篇海》草名。

䔕：《集韻》蓬逋切，音蒲。膊魚也。又雉膺肉。

蔆：《唐韻》力膺切《韻會》閭承切，𠀤音陵。《說文》芰也。《爾雅·釋草》蔆蕨攗。《註》俗云蔆角是也。《陸佃·詩疏》《武陵記》四角、三角曰芰，兩角曰蔆。又作菱。《洞冥記》靈池有浮根菱，根出水上，葉沈波下，亦名靑冰菱。又湖名。《史記·夏本紀註》菱湖者，五湖之一。《集韻》亦作䔖、𧁽。

䔖：《玉篇》同蔆。

𦸈：《唐韻》古活切，音括。與䒷同。又《靈樞經》發於膺，名曰甘疽。色靑，其狀如穀實、𦸈𧁾，常苦寒𤍠。《註》𦸈，古文括字。註見手部六畫。

𦸉：《唐韻》恪八切，音咭。《玉篇》菝𦸉，草名。《集韻》與葜同。

蔇：《唐韻》居毅切，音旣。《說文》草多貌。又《韻會》巨至切，音洎。《類篇》至也。《左傳·隱六年》善鄭以勸來者，猶懼不蔇。又《集韻》許旣切，音咥。地名。《春秋·莊九年》公及齊大夫盟于蔇。

蔈：《唐韻》甫遙切。音飆。《玉篇》黃華也。《爾雅·釋草》苕，陵苕。黃華，蔈。《註》苕華因色異名。又《爾雅·釋草》蔈、荂，荼。《註》卽芀也。又《韻會》匹沼切，音縹。草盛貌。又《直音》蔈，落也。又《集韻》𤰞妙切，標去聲。榖黃華者。一曰禾末。《淮南子·天文訓》秋分蔈定，蔈定而禾熟。《註》蔈，禾穗粟孚甲之芒。

𦸊：《集韻》相然切，音仙。《類篇》萹𦸊，草木動貌。

蔉：《唐韻》《韻會》𠀤古本切，音袞。《左傳·昭元年》是穮是蔉。《孔疏》以土壅苗根爲蔉也。

蔊：《唐韻》呼旱切，音暵。《齊民要術》蔊菜，味辛。《本草》蔊，味辛辣如火焊人，故名。

𦸋：同蔊。《集韻》蔊或作𦸋。

蔋：《唐韻》徒歷切，音廸。《玉篇》卽滌字，旱氣也。《詩·大雅》旱旣太甚，蔋蔋山川。又《集韻》兹消切，音焦。旱山無草曰蔋。又式竹切，音叔。徒沃切，音毒。義𠀤同。

𦸌：《六書故》同莞。《廣韻》戸昆切，音渾。義亦與莞同。

𦸍：《集韻》他括切，音脫。草名。《類篇》同莌。

蔌：《唐韻》桑谷切，音速。《爾雅·釋器》菜謂之蔌。《註》蔌者，菜茹之總名。《詩·大雅》其蔌維何。《荆楚歲時記》歲暮，家家具肴蔌以迎新年。又蔌蔌，陋也。《詩·小雅》蔌蔌方有穀。又風聲勁疾之貌。《鮑昭·蕪城賦》蔌蔌風威。又《韻會》蘇后切，音叟。與菜蔌義同。又姓。《通志·氏族略》蔌氏，望出晉陵。

蔍：《唐韻》盧谷切，音鹿。《玉篇》蔍蹄，草也。又蔍蔥。《篇海》一名萱草。本作鹿。又《字彙補》與麤同。《漢婁先生𥓓》蔍絡，大布之衣。

𦸎：《集韻》同蒔。

𦸏：《韻會》蘇回切，音毸。草木華垂貌。《集韻》本作蓑。

蔎：《玉篇》舒列切，音設。香草也。又《博雅》蔎蔎，香也。《楚辭·九歎》懷椒聊之蔎蔎。又《茶經》三曰蔎。詳茗字註。又《集韻》桑割切，音撒。義同。

蔏：《唐韻》式陽切，音商。《爾雅·釋草》拜，蔏藋。《註》蔏藋似藜。《疏》葥葉大者名拜，一名蔏藋。又《爾雅·釋草》購，蔏蔞。《註》蔏蔞，蔞蒿也。又《集韻》諸良切，音章。《說文》草也。《玉篇》蔏陸，蓫䓪也。《博雅》常蓼、馬尾，蔏𦸐也。

𦸐：《唐韻》力竹切，音陸。蔏𦸐。詳蔏字註。

蔐：同荻。《淮南子·說林訓》蔐苗類絮，而不可爲絮。《註》蔐，荻也，卽所謂蘆花絮也。《說文》作藡。《易·萑葦註》藡也。本作荻。詳見荻字，互見藡字註。

蔑：《唐韻》莫結切《正韻》彌列切，𠀤音篾。《說文》勞目無精也，人勞則蔑然。《晉書·衞瓘傳》權女與國臣書曰：先公名謚未顯，無異凡人，每怪一國蔑然無言。又削也。《易·剝卦》剝牀以足蔑貞，凶。又《書·君奭》兹迪彝敎文王蔑德。《傳》以此道法，敎文王以精微之德。《疏》蔑，小也。《揚子·法言》視日月而知衆星之蔑也。又《小爾雅》無也，末也。《詩·大雅》喪亂蔑資。又《周語》不蔑民功。《註》蔑，棄也。又地名。《春秋·隱元年》公及邾儀父盟于蔑。又與滅通。《晉書·張駿傳》江吳寂蔑，餘波莫及。又《唐韻古音》莫計切，同昧。《荀子·議兵篇》楚人兵殆于垂沙，唐蔑死。《註》卽楚將唐昧。昧與蔑同。《宋書·武帝紀》臨朐有巨蔑水。《水經注》袁宏謂之巨昧水。《干祿字書》俗作薎。

𦸑：《廣韻》同蔑。《晉·王沈·釋時》敖𦸑道素。

蔒：《集韻》同葷。蔒蒿，氣蒸出貌。互見葷蒿字註。

蔓：《唐韻》《集韻》《韻會》《正韻》𠀤無販切，音萬。《說文》葛屬。《詩·鄭風》野有蔓草。《傳》蔓，延也。《前漢·禮樂志》蔓蔓曰茂。《註》蔓蔓言其長久。又《廣韻》瓜蔓。又姓。《左傳》蔓成然。《通志·氏族略》楚有鬬成然，食采于蔓，曰蔓成然，其後以邑爲氏。又《集韻》謨官切，音謾。蔓靑，菜也。又《類篇》莫半切。枝長也。

蔔：《唐韻》同菔。又薝蔔，花名。

𦸒：《篇海》於其切，音伊。禾茂也。

䔪：《集韻》所兩切，音爽。艸名。

𦸓：《唐韻》親吉切，音七。草名。似蘇。《類篇》或作𦮇。

蔕：《唐韻》都計切，音帝。《玉篇》草木綴實也。《說文》瓜當也。《張衡·西京賦》蔕倒茄于藻井。《註》蔕，果鼻也。又《韻會》當蓋切，音帶。草木根也。又《集韻》與𧀱同。《前漢·賈誼傳》細故蔕芥，何足以疑。《註》蔕芥，小鯁也。《正字通》俗作慸。◎按蔕芥之蔕，顏師古音蠆，《唐韻》諸書皆丑邁切，果鼻之蔕，音帝，音帶，古人必有所據，末可非也。

蔖：《集韻》才何切，音醝。蓾蔖，草名。可苴履。《爾雅·釋草》蓾，蔖。《疏》蓾一名蔖，卽蒯類也。又莊加切，音查。楚葵也。或作蒩。又《廣韻》采古切，音𧆓。草死。

𦸔：《集韻》丁聊切，音彫。《類篇》草名。菰蔣也。其米謂之𦸔葫。或作𦶌。

䔗：《集韻》徐羊切，音祥。《類篇》草名。○按《字彙》作菜名，《正字通》駁之，誠是。泛云俗字則非。

𦸕：《說文》古文毒字。註見母部四畫。

蔗：《唐韻》《韻會》《正韻》𠀤之夜切，音柘。《玉篇》甘蔗也。《張衡·南都賦》諸蔗薑䪤。《南方草木狀》諸蔗一曰甘蔗，交阯所生者，圍數寸，長丈餘，斷而食之，甚甘。又與柘通。《楚辭·招䰟》胹鼈炮羔，有柘漿些。《註》柘一作蔗。《司馬相如·子虚賦》諸柘巴苴。又《唐韻古音》讀諸。甘蔗一名甘諸，南北音異也。考證：〔《司馬相如·上林賦》甘柘巴苴。〕謹照原文上林賦改子虚賦。甘柘改諸柘。

蔘：《玉篇》同薓。又《司馬相如·上林賦》紛溶萷蔘。《註》枝竦擢也。又《廣韻》蘇含切，音毿。蔘綏，垂貌。《揚子·方言》荆揚之閒凡言廣大者謂之恆慨，東甌之閒謂之蔘綏。又《鶡冠子·道端篇》白蔘明起。《註》白蔘于下，明起于上。蔘，垂貌也。又《集韻》蘇甘切，音三。義同。又《類篇》所斬切，鬖上聲。葦初生者。

𦸖：《類篇》同𦮾。

𦸗：《唐韻》倉歷切，音戚。《篇海》草也。

䔘：《集韻》同𧃘。

䔙：《集韻》多嘯切，音釣。《篇海》草名。

䔚：《唐韻》食倫切《集韻》船倫切，𠀤音脣。牛唇草。

蔙：《集韻》隨戀切，音漩。草名。《類篇》蔙蕧花。詳蕧字註。

𦸘：《集韻》訖黠切，音戛。《玉篇》草名。

𦸙：《集韻》于求切，音由。《玉篇》草名。或作𦬓。

䔛：《唐韻》《集韻》𠀤與苘同。〇按《唐韻》去潁切，音頃。《集韻》窺營切，音傾。又犬迥切，音褧。《類篇》麻屬，《集韻》絮屬，音義俱別，未知孰是。

蔚：《唐韻》於胃切，音尉。《說文》牡蒿也。《詩·小雅》匪莪伊蔚。又《玉篇》茺蔚也。又草木盛貌。《博雅》蔚蔚，茂也。《詩》薈兮蔚兮。又《韻會》文深密貌。《易·革卦》其文蔚也。又《唐韻古音》紆物切，音鬱。州名。《綱目集覽》蔚州，本代地，周宣帝置。《蓺林伐山》杜甫詩：上有蔚藍天。讀作鬱。

𦸚：《唐韻》似入切，音習。𦸚茵，水草。《博雅》水苜𦸚也。

䔜：《字彙》同𦶈。

蔛：《唐韻》胡谷切，音縠。《集韻》石蔛，藥草也。《本草》蔛草，一名蔛萊，一名蔛榮。

䔝：《類篇》仄佳切。草名。地䓴也。

𦸛：《集韻》鋤交切，音巢。《類篇》𦸛麥，草名。

蔜：《唐韻》五勞切《集韻》牛刀切，𠀤音敖。草也。《爾雅·釋草》蔜𦺋、𧃒。《疏》蔜，一名𦺋𧃒，一名蘩𧃒，一名雞腸草。又《類篇》魚到切，音傲。義同。

蔝：《唐韻》莫禮切《集韻》母禮切，𠀤音米。《爾雅·釋草》蔝，蔜。《玉篇》蔝子，菜也。

蔞：《唐韻》落侯切《類篇》《韻會》郎侯切《正韻》盧侯切，𠀤音樓。《玉篇》蒿屬。《爾雅·釋草》購，蔏蔞。《詩·周南》言刈其蔞。《疏》葉似艾，正月根芽生，莖正白，生食之脃美。《楚辭·大招》吳酸蒿蔞，不沾薄只。《註》言爚蔞蒿以爲齏也。又《賈子·新書》古者胎敎之道，七月而就蔞室。又地名。《後漢·王常傳》收散車入蔞谿。又《唐韻古音》力朱切，音慺。義同。又《廣韻》力主切，音縷。草可烹魚。又《周禮·冬官考工記註》等爲萭蔞，以運輪上，輪中萭蔞，則不匡刺也。又《集韻》力九切，音柳。喪車飾也。《禮·檀弓》設蔞翣。《註》棺之牆飾。考證：〔《爾雅·釋草》蔞，蒿也。〕謹照原文改購蔏蔞。

𦸜：《玉篇》《唐韻》𠀤同葘。《前漢·揚雄傳》灑沈𦸜于豁瀆。《師古註》𦸜，古災字。註見火部四畫。《韻學集成》又音恣。

蔟：《唐韻》《韻會》《正韻》𠀤千木切，音簇。《說文》行蠶蓐。《晉書·左貴𡣕傳》修成蠶蔟，分繭理絲。又巢也。《周禮·秋官·硩蔟氏註》鄭司農云：蔟讀爲爵蔟之蔟，謂巢也。又《韻會》與簇同，聚也，攢也。又《廣韻》倉奏切《集韻》千𠋫切，𠀤音湊。律名。《禮·月令》律中太蔟。《註》太蔟，言陽氣大蔟，達于上也。又同簎。《張衡·西京賦》叉蔟之攙捔。《註》楚角切。同簎。考證：〔《周禮·秋官·蜇蔟氏註》〕謹照原文蜇改硩。

蔠：《唐韻》職戎切，音終。《爾雅·釋草》蔠葵，蘩露。見葵字註。

𦸝：《唐韻》與𧀬同。詳𧀬字註。

蔡：〔古文〕𣞖《唐韻》倉大切《集韻》《類篇》七蓋切，𠀤音䌨。《說文》草也。《玉篇》草芥也。草際也。又《論語》臧文仲居蔡。《何晏註》蔡，國君之守龜，出蔡地，因以爲名焉。又山名。《書·禹貢》蔡蒙旅平。《疏》蔡，山名。又《禹貢》二百里蔡。《傳》蔡，法也。法三百里而差𥳑。又國名。《書·蔡仲之命疏》成王命蔡叔之子踐諸侯之位，作蔡仲之命。又姓。《史記》蔡澤，古作祭，《左傳》祭仲，《國語》祭公謀父，《後漢書》祭遵俱作蔡。又《集韻》七曷切，音攃。《前漢·李廣利傳》昧蔡爲宛王。又桑割切，音薩。放也。《左傳·昭元年》周公殺管叔而蔡蔡叔。《韻會》本作𥻦，言放之若散米。今作蔡。又《韻補》叶子例切，音祭。《王褒·九懷》水躍兮余旌，繼以兮微蔡。雲旗兮電騖，倏忽兮容裔。

蔢：《唐韻》薄彼切，音婆。蔢蔢，草木盛貌。又《集韻》步臥切，音𠴸。《玉篇》蔢𦽅，藥名。○按薄荷，見《本草綱目》。詳荷字註。其薄字或作菝，或作番，或作蔢，或作𦽮，皆方書傳寫之譌，不必拘泥也。

蔣：《唐韻》卽良切《集韻》資良切，𠀤音漿。《說文》苽蔣。《前漢·司馬相如傳》蔣芋靑薠。又《廣韻》卽兩切，音槳。《左傳·僖二十四年》凡蔣邢茅。又山名。《晉書·成帝紀》蘇峻至于蔣山。又水名。《水經注》涂水南與蔣谷水合流出蔣谿。又姓。又《韻會》菰蔣，亦作上聲。

䔞：《唐韻》呂卹切，音律。《集韻》始也，草孚甲出也。

𦸞：《篇海》古文蜜字。註詳虫部八畫。

蔤：《唐韻》美畢切《集韻》莫筆切，𠀤音密。荷本也。《爾雅·釋草》荷，芙蕖。其本蔤。《註》莖下白蒻在泥中者。《何晏·景福殿賦》茄蔤倒植。又《集韻》覓筆切，音蜜。義同。或作藌、𦰷。

𦸟：《直音》同葬。

蔥：《集韻》葱古作蔥。註詳九畫。

䔟：《唐韻》弋支切，音夷。草萎䔟也。

𦸠：《類篇》同𦺶。

蔦：《唐韻》都了切，音鳥。寄生也。《詩·小雅》蔦與女蘿，施于松柏。又《正韻》泥了切，音裊。《集韻》多嘯切，音釣。義𠀤同。《說文》或从木作樢。

𦸡：《集韻》莫狄切，音覓。草名。

蔧：《集韻》旋芮切，音彗。草名。《爾雅·釋草》葥，王蔧。詳葥字註。又《廣韻》徐醉切，音遂。義同。

𦸢：《唐韻》盧𠋫切《集韻》郞豆切，𠀤音漏。《玉篇》𦸢蘆，藥名。《本草》一名野蘭，一名莢蒿，結子作房，類油麻而小。

蔨：《唐韻》渠殞切，音窘。《爾雅·釋草》蔨，鹿𧆑。《註》今鹿豆也。《王磐·野菜譜》蔨，野鹿豆。又《廣韻》渠篆切，音圈。義同。又《集韻》同菌。

蔩：《集韻》夷眞切，音寅。《爾雅·釋草》蔩，菟瓜。《疏》蔩苗及實似土瓜。土瓜卽王瓜也。又《廣韻》以淺切，音演。又以脂切，音夷。義𠀤同。

蔪：《唐韻》慈染切《韻會》疾染切，𠀤音漸。《說文》草相蔪苞也。又《正韻》師銜切，讀作芟。《前漢·賈誼傳》故蔪去不義諸侯，而虛其國。《註》謂芟刈之。又《集韻》將廉切，音尖。蔪蔪，麥秀。又鋤咸切，音讒。義同。或作𦾶。

𦸣：《唐韻》幷弭切，俾上聲。《爾雅·釋草》𦸣，鼠莞。《疏》𦸣，莞草，可以爲蓆。一名䑕莞，纖細似龍鬚。又《廣韻》傍禮切，音陛。又必至切，音庇。義𠀤同。或作萆。

𦸤：《正字通》俗蕞字。

蔫：《唐韻》於乾切，音焉。《說文》菸也。《韻會》物不鮮也。又《增韻》食物餲也。又《集韻》依言切，義同。又《正韻》伊甸切，音宴。臭草也。

䔠：《集韻》山巧切，音稍。藕細根者。又色角切，音朔。䔠櫂，木無枝柯長而殺者。又《篇海》同矟。

蔬：《唐韻》所葅切《韻會》山於切，𠀤音疏。《說文》菜也。《爾雅註》凡草菜可食者，通名爲蔬。《禮·曲禮》稻曰嘉蔬。《註》稻，菰蔬之屬也。又《爾雅·釋草》蘧蔬。《註》似土菌，生菰草中。又通疏。《周禮·天官》臣妾聚斂疏材。又通疎。《荀子·富國篇》葷菜百疎。又《集韻》爽舉切，音所。粒也。《莊子·天道篇》䑕壤有餘蔬。《註》蔬讀若糈，粒也。考證：〔《周禮·春官》臣妾聚斂疏材。〕謹照原書春官改天官。

蔭：《唐韻》《集韻》《韻會》𠀤於禁切，音廕。《說文》草隂地。《徐曰》草所庇也。《荀子·勸學篇》樹成蔭而衆鳥息焉。《呂氏春秋》松柏成而塗之人已蔭矣。又日景也。《左傳·昭元年》趙孟視蔭。又通廕。《左傳·文九年》本根無所庇廕。又《韻會》通作隂。《詩·大雅》旣之隂女。又《左傳·文十七年》鹿死不擇音。《註》音同蔭。《杜云》所茠蔭之處。古字借用。又《集韻》於金切，音隂。草木蔭翳也。《班固·西都賦》茂樹蔭蔚。或作𦺼。

蔮：《唐韻》古對切，音憒。《儀禮·士冠禮註》頍，緇布冠無筓者，滕、薛名蔮爲頍。《後漢·輿服志》翦氂蔮，簪珥。《註》簪以玳瑁爲擿，長一尺，左右一橫簪以安蔮結。

𦸥：《唐韻》作滕切《集韻》咨騰切，𠀤音曾。草名。菎𦼏也。

𦸦：《玉篇》同葧。

𦸧：《集韻》菫古作𦸧。註詳八畫。

𦸨：《集韻》菫古作𦸨。註詳八畫。

𦸩：《唐韻》古蓽字。註詳本畫。

𦸪：《集韻》蒲枚切，音裴。草也。

䔡：《集韻》牛居切，音魚。東人呼荏爲䔡。

蔯：《集韻》池鄰切，音陳。茵蔯也。

𦸫：《類篇》同菎。

𦸬：《集韻》春古作𦸬。註詳日部五畫。

𦸭：《集韻》同䓊。

𦸮：《集韻》諸深切，音鍼。水草名。酸漿也。◎按《正字通》作𦺘，以𦺘爲葴字之譌，非。

𦸯：《玉篇》同莘。

𦸰：《韻會》所𥳑切，音產。大籥，似笛，二孔而短。通作產。

𦸱：《玉篇》防久切，音婦。草也。

𦸲：《類篇》同蕅。

𦸳：《說文解字》同蓐。

𦸴：《類篇》同䒨。

𦸵：《篇海》臼許切，音巨。《齊民要術》白𦸵尤宜糞，歲常可收。

𦸶：《篇海》初刮切，音㔍。草蟲。𦸶䓥。又蛇行于草中響也。

𦸷：《字彙補》心資切，音絲。俗呼𦸷瓜。

𦸸：《字彙補》世注切，音恕。《玉篇》草名。與𦺪字別。

𦸹：《字彙補》同艽。

蔰：音扈。《淮南子·俶眞訓》萑蔰炫煌。

䔢：《集韻》華古作䔢。註詳八畫。

𦸺：《唐韻》遵爲切，音攜。地䓴也。

𦺆：《唐韻》古勞切，音高。《說文》葛屬。又《博雅》𦺆蘇，白䓘也。

𦺇：《唐韻》徒沃切，音䓯。《說文》水篇茿也。《詩·衞風·綠竹猗猗疏》《韓詩》竹作𦺇，《石經》同。又《玉篇》冬毒切，音篤。義同。

蔽：《集韻》《韻會》𠀤必袂切，音閉。《說文》小草也。又《廣韻》掩也。《禮·月令》是察阿黨則罪，無有掩蔽。又微也。《爾雅·釋詁疏》蔽者，覆障使微也。又《論語》《詩》三百，一言以蔽之。《何晏註》猶當也。又《小爾雅》斷也。又《楚辭·招魂》菎蔽象碁。《註》蔽，博箸。又地名。《鄭語》鄢、蔽、補、丹、依、㽥、歷、莘。《註》八邑也。又《集韻》毗祭切，音弊。義同。又分勿切，音弗。《周禮·春官·巾車》有蒲蔽、棼蔽、藻蔽、藩蔽。《註》蔽車禦風塵者。又必列切，音龞。《類篇》薆也。《江淹詩》乳竇旣滴瀝，丹井復寥泬。嵒崿轉奇秀，崟岑還相蔽。又匹蔑切，音撇。別也。一曰擊也，拂也。《史記·荆軻傳》跪而蔽席。又璧吉切，音必。《詩·召南》蔽芾甘棠，沈重讀必。或作𦱓、𦿔。考證：〔《鄭語》鄢蔽補丹依㽥歷莘。〕謹照原文依㽥改依㽥。〔《周禮·春官》巾車有蒲蔽棼蔽藻蔽蘩蔽。〕謹照原文蘩蔽改藩蔽。

𦺈：《玉篇》同蓀。

䔬：《唐韻》羊吏切，音異。連翹別名。又《說文》芋也。又《集韻》同𧃟，藕翹也。

𦺉：《集韻》方遇切，音傅。《說文》華葉布也。又俯九切，音缶。義同。又《類篇》與𧀮同。

蔾：《唐韻》力脂切，音棃。《玉篇》蒺蔾。《韻略》旱草。《師曠曰》歲欲旱，草先生蒺蔾也。《易·困卦》據于蒺蔾。又蔾蘆，見蘆字註。又姓。《通志·氏族略》淮南有此姓。又《韻會》憐題切，音黎。入齊韻，訓義同。

䔭：《唐韻》乃挺切，音甯。《博雅》䔭𦵯，荏蘇也。又葶䔭草。《山海經》熊耳山有草，名曰葶䔭，可以毒魚。

䔮：《唐韻》息移切《集韻》相支切，𠀤音斯。《齊民要術》《字林》曰：草生水中，其花可食。

蔿：《唐韻》韋委切，音蘤。《正韻》於鬼切，音洧。草也。又地名。《左傳·僖二十七年》子玉復治兵于蔿。又姓。《潛夫論》楚蔿氏皆芊姓也。《說文》晉大夫蔿伯。又于蔿，歌名。唐魯山令元德秀所作。又《類篇》呼瓜切，音花。《博雅》蔿譌譁也。又《集韻》驅爲切，音虧。《揚子·方言》楚、鄭謂獪曰蔿。又吾禾切，音吪。草名。

𦺊：《玉篇》同莞。又《集韻》古丸切，音官。戸管切，音緩。戸袞切，音混。義𠀤同。亦作𦼍、𦸌。

䔯：《唐韻》苦故切，音庫。《說文》韭鬱也。又《玉篇》醋葅也。《集韻》亦作𧃗。

蕀：《唐韻》紀力切《集韻》訖力切，𠀤音棘。《爾雅·釋草》髦，顚蕀。《疏》髦一名顚蕀，一名商蕀。《廣雅》女术。《郭註》細葉有棘，蔓生。又蕀菀，今遠志也。

蕁：《唐韻》徒含切，音譚。《說文》䒞藩。《爾雅·釋草》蕁，䒞藩。《註》蕁生山上，葉如韭，一曰蝭母。又𧂇，海薻。《註》一名海蘿，如飛髮，生海中。又《淮南子·天文訓》火上蕁，水下流。

𦺋：《唐韻》蘇老切，音掃。《爾雅·釋草》蔜，𦺋𧃒。又《集韻》疎鳩切，音搜。《廣韻》雞腸草。

𦺌：《集韻》所九切，音溲。《篇海》白滓也。

䔰：《唐韻》方副切，音富。《說文》葍也。《詩·小雅》言采其葍。《註》葍一名䔰，幽州人謂之燕䔰。又《廣韻》芳福切，音蝮。䔰𦼱，草名。

䔱：《集韻》一入切，音揖。《類篇》䔱𦮾，草密貌。又《玉篇》草名。

蕂：《唐韻》詩證切，音勝。《玉篇》苣蕂，胡麻也。亦作䕝。

𦺍：《集韻》子淺切，音翦。《廣韻》同葥。又《說文》作𧁄，昨先切，音前。義亦同箭。《類篇》臣光曰：《說文》从止从舟，篆文作歬，變隷作前。後或筆誤歬字加刀作𠝣，因而不改，今筆勢旣殊，故從兩出。◎按此字一字有三形、三音，同一義，分見葥、𧁄二字註。

蕃：《唐韻》附袁切，音煩。《說文》草茂也。《詩·唐風》椒聊之實，蕃衍盈升。《書·洪範》庶草蕃廡。《傳》蕃，滋也。又《周語》民之蕃庶，于是乎生。《註》蕃，息也。又草名。《山海經》隂山，其草多茆蕃。又鳥名。《山海經》𣵠光山，其鳥多蕃，或云卽鴞。又方煩切，音樊。義同。又與藩通。《詩·大雅》四國于蕃。又《周禮·地官·大司徒》九曰蕃樂。《註》閉藏樂器而不作也。又《韻補》方愔切，音汾。柳宗元文：我姓蟬嫣，由古而蕃。聯事尚書，十有八人。又《集韻》蒲麋切，音皮。地名。《前漢·地理志》魯國蕃。《註》邾國也。又《後漢·黨錮傳》蕃嚮。《註》蕃，姓也。

𦺎：《玉篇》步鉤切，音䏽。葅也。

𦺏：《玉篇》古文茭字。註見六畫。

䔲：《唐韻》都滕切，音登。《玉篇》金䔲草。《拾遺記》武帝爲撫軍時，砌下生草三株，狀若金䔲。《正字通》苦艼，《本草綱目》作苦䔲。

𦺐：《集韻》財干切，音殘。《玉篇》𦺐草。

䔳：《集韻》如延切，音然。《類篇》野豆。

𦺑：《集韻》蒲蠓切《玉篇》𦺑𦶇，草亂貌。《潘岳·射雉賦》蘙薈𦺑𦶇。亦同菶。

𦺒：《集韻》莫候切，音茂。《說文》毒草也。

䔴：《集韻》取外切，音襊。《說文》草也。又初力切，音測。義同。又初芮切，音𠽶。草出貌。

䔵：《唐韻》與葌同。

蕄：《唐韻》莫耕切，音氓。《爾雅·釋訓》存存、萌萌，在也。《疏》萌萌，《說文》作蕄蕄。又武登切，音瞢。義同。本亦作萌。見萌字註。

𦺓：《集韻》陟遙切，音朝。《類篇》姓也。

𦺔：《唐韻》胡茅切，音爻。《玉篇》黃茅根煎取汁，治消渴也。

𦺕：《玉篇》古文蘬字。註見十七畫。

𦺖：《唐韻》居聿切，音橘。草也。《博雅》𦺖子菜。《廣志》一曰馬芹。

蕅：《唐韻》《玉篇》𠀤同藕。《說文》張弨曰：此正蔆蕅字，俗譌作藕。亦作𦸲。

𦺗：《唐韻》傷魚切，音書。草名。《博雅》𦺗蔀，魚薺也。

䔶：《集韻》田黎切，音提。《玉篇》草也。或作𦻀。又度皆切，汰平聲。除草也。

𦺘：《正字通》葴字之譌。◎按卽𦸮字。詳𦸮字註。

蕆：《唐韻》丑善切，音搌。《博雅》敕也。《左傳·文十七年》寡君又朝以蕆陳事。又《揚子·方言》解也。又《韻會》備也。

蕇：《唐韻》多殄切，音典。《爾雅·釋草》蕇，亭歷。《註》似芥，一名狗薺。

蕈：《唐韻》慈荏切，尋上聲。菌生木上。又《玉篇》蕈，地菌也。又水名。《水經注》洮水又北出門峽，歷求厥川，蕈川水注之。又《集韻》徐心切，音尋。《陸雲詩》思樂葛藟，薄采其蕈。疾彼攸遠，乃孚惠心。又通覃。《五經文字》《詩》葛覃，亦作蕈。

𦺙：《集韻》憐題切，音黎。新𦺙，國名。亦作犂。《前漢·匈奴傳》復北服渾窳、屈時、丁零，隔昆龍、新犂之國。《師古註》五小國也。

𦺚：《集韻》同薵。

𦺛：《類篇》寵戀切，音猭。獸走草也。《集韻》與猭同。《馬融·廣成頌》獸不得猭。或从艸。

𦺜：《集韻》郞到切。《玉篇》盧到切，𠀤音嫪。薅也。又《類篇》音勞。野豆，本作勞。《詩疏》苕夏生莖，如勞豆而細。

䔷：《唐韻》巨金切，音琴。《玉篇》草名。根可緣竹器。《本草》李時珍曰：荆三棱如椶葉，莖中有白穰，剖之織物，柔韌如藤，《呂忱·字林》云䔷草卽此。又《集韻》巨興切，音兢。義同。或作𧂖。

𦺝：《集韻》同薴。《說文》作𦺝。

𦺞：《集韻》許箇切，呵去聲。《類篇》菜名。或作𦱕。

𦺟：《集韻》洪孤切，音胡。《類篇》草名。

蕉：《唐韻》卽消切《韻會》兹消切，𠀤音焦。《玉篇》芭蕉。《南方草木狀》甘蕉，一名芭蕉，或曰芭苴。莖解散如絲，可紡績，爲絺綌，名蕉葛。又通焦。《博雅》蕉，黑也。又《集韻》慈焦切，音樵。草芥也。《莊子·人閒世》死者以國量乎澤若蕉。又《字彙補》薪也。《列子·周穆王篇》覆之以蕉。又《正韻》通顦。《左傳·成九年》雖有姬姜，無棄蕉萃。

𦺠：《直音》同苽。

蕊：《唐韻》如壘切《集韻》乳捶切，𠀤音蘃。《韻會》草木叢生。《玉篇》草木實節生也。《屈原·離騷》貫薛荔之落蕊。又《博雅》花也。《郭璞·江賦》翹莖瀵蕊。又花名。《劇談錄》唐昌觀有玉蕊花。又石蕊，藥名。又《字彙補》子兗切，音雋。花聚貌。《潘岳·藉田賦》瓊鈒入蕊。又古音蕺。《風土記》蕊，香菜，根似茅根，蜀人所謂葅香。

蕋：《直音》俗蕊字。

蕌：《篇海》魯愄切，音累。菜名，似艾。

𦺡：《集韻》止兩切，音掌。《玉篇》草也。

蕍：《唐韻》羊朱切《集韻》容朱切，𠀤音俞。《爾雅·釋草》蕍，蕮。《註》今澤蕮。又《爾雅·釋草》蕍、芛、葟，華榮。《註》蕍亦華之貌。

𦺢：《集韻》吉屑切，音結。《類篇》草名。

䔸：《唐韻》陂矯切，音表。《玉篇》草名。又《集韻》𤰞遙切，音猋。香草。

蕎：《唐韻》舉喬切，音嬌。《爾雅·釋草》蕎，卭鉅。《註》藥草，大戟。《本草》其根辛苦，戟人咽喉，故名。又《廣韻》巨嬌切《韻會》渠嬌切，𠀤音喬。《玉篇》蕎麥。《本草》蕎麥莖弱而翹然，易長易收，磨麪如麥。《白居易詩》蕎麥鋪花白。

𦺣：《集韻》戸講切，音項。《玉篇》草名。似葵。

𦺤：《集韻》忍九切，音蹂。草名。似蘇。或作葇。

蕏：《集韻》張如切，音豬。《爾雅·釋草》菋，荎藸。或作蕏。詳藸字註。又《玉篇》蕏蒘草。

𦺥：《集韻》東徒切，音都。《玉篇》草名。

䔹：《集韻》徐醉切，音遂。草名。似菌。又《類篇》徒對切，音隊。出䔹，蘧疎也，謂瓜上菌。

蕐：《正韻》同華。

𦺦：《唐韻》胡安切，音寒。《玉篇》𦺦蔣也，本作寒。《爾雅·釋草》葴，寒漿。《註》今酸漿。考證：〔《爾雅·釋草》葴，寒蔣。〕謹照原文寒蔣改寒漿。

蕑：《唐韻》古閑切，音閒。《詩·鄭風》士與女方秉蕑兮。《傳》蕑，蘭也。《爾雅翼》蕑草，大都似澤蘭。《盛弘之·荆州記》都梁縣有山，山下有水淸泚，其中生蘭草，名都梁香，因山爲號。其物可殺蟲，毒除不祥。故鄭人方春三月，于溱洧之上，士女相與秉蕑而祓除。又《韻會》《韓詩》傳，蓮也。又《齊民要術》蕑子藤生緣樹，實如梨，赤如雞冠，核如魚鱗，取生食之。又姓。《史記·淮南厲王傳》中尉蕑忌。《索隱》蕑，姓也。《漢書·師古註》姓蕑名忌。本此蕑字。或作𥳑，非。又《集韻》何閒切，音閑。草名。

蕒：《唐韻》莫蟹切，音買。吳人呼苦苣。《晉書·五行志》蕒菜生工人吳平家。又水苦蕒，藥名。又《集韻》菜名。《博雅》蕒，𧃢也。

䔺：《集韻》尹捶切，音㜇。《說文》藍蓼秀也。又《廣韻》草木華初出貌。又《博雅》蔕也。又《爾雅疏》按《廣雅》云：地毛，莎䔺也，是䔺卽莎也，故云莎䔺。又才規切，音厜。勻規切，音觿。義𠀤同。《韻會》或作𧄙。

𦺧：《集韻》居轄切，音轕。草名。《玉篇》居滑切，音刮。義同。

蕓：《唐韻》《集韻》𠀤玉分切，音云。《玉篇》蕓薹菜。《本草註》此菜易起薹，須採其薹，則分枝必多，故名蕓薹。淮人謂之薹芥。又蕓香草也。《杜陽雜編》元載造蕓輝堂於私第，其香出于闐國，潔白如玉，舂之爲屑以塗壁。《集韻》或作蒷。考證：〔《杜陽雜編》元載造蕓輝堂於私第，其香出於闐國。〕謹照原文於闐改于闐。

𦺨：《唐韻》徐兩切，音象。《玉篇》草名。

蕔：《集韻》博毛切，音褒。《類篇》荒也。又《玉篇》菜名。

蕕：《唐韻》以周切，音猶。《說文》水邊草也。卽《爾雅》𦳷，蔓于。又臭草。《本草註》其氣𤸈臭，故謂之蕕。蕕者，𤸈也，朽木臭也。《左傳·僖四年》一薰一蕕。又地名。《晉書·慕容㒞載記》劉寧屯據蕕城，降於苻氏。又《類篇》以九切，音酉。義同。《集韻》同𦽈。

蕖：《唐韻》强魚切，音渠。《爾雅·釋草》荷，芙蕖。詳荷字註。又《拾遺記》石蕖，靑色，堅而甚輕，從風靡靡，覆其波上。

𦺩：《唐韻》几劇切《集韻》訖逆切，𠀤音戟。《玉篇》大𦺩，藥名。

蕗：《集韻》魯故切，音路。蘩虂，草名。或作蕗。《東方朔·七諫》菎蕗雜於叢蒸兮。又《急就篇註》甘草一名蕗。

蕘：《唐韻》《正韻》𠀤如招切，音饒。《說文》草薪也。《左傳·昭十三年》淫芻蕘者。《疏》𠀤燃火之草也。又蕘花，藥名。《本草註》蕘者，饒也，其花繁饒也。又《集韻》尼交切，音鐃。菜名。《博雅》蘴蕘，蕪精也。《揚子·方言》陳楚之郊謂之蘴，魯齊之郊謂之蕘。考證：〔《左傳·昭十三年》淫芻蕘者。《註》𠀤燃火之草也。〕謹照原文註改疏。

𦺪：《類篇》同藷。

䔻：《集韻》都昆切，音敦。草名。又《類篇》都回切，音堆。草盛貌。

蕙：《唐韻》《正韻》𠀤胡桂切，音惠。《玉篇》香草，生下濕地。《爾雅翼》一榦一花而香有餘者蘭，一榦數花而香不足者蕙。《南方草木狀》蕙一名薰草。《屈原·離騷》予旣滋蘭之九畹兮，又樹蕙之百畝。又《韻會》通惠。《揚雄·甘泉賦》發蘭惠與穹藭。

𦺫：《集韻》同䕞。

蕚：《篇海》同萼。

𦺬：《唐韻》居依切，音機。《玉篇》菹𦺬草。

蕛：《集韻》田黎切，音提。《爾雅·釋草》蕛，苵。《註》蕛似稗，布地生穢草。《廣韻》或作稊。又通荑。《集韻》亦作𧀾。

䔼：《集韻》色入切，音澀。䔼䔼，草聲。又《類篇》側立切，音戢。香菜。

𦺭：《集韻》詩廉切，音苫。《說文》喪藉草也。又《類篇》子鴆切，音浸。義同。又通薓。

蕜：《集韻》妃尾切，音斐。《博雅》悵也。又父沸切，音翡。義同。

蕝：《唐韻》子悅切《集韻》租悅切，𠀤音撮。《晉語》楚爲荆蠻置茅蕝。《註》蕝謂束茅而立之，所以𦄲酒。又通蕞。《前漢·叔孫通傳》與其弟子百餘人爲綿蕞。《師古註》蕞同蕝。又《纂文》蕝，今纂字。又祖芮切，音橇。《唐韻古音》引《史記·夏本紀》泥行乗。註：徐廣曰：他書或作蕝。索隱曰：蕝音子芮反。又《六書正譌》小也。

蕞：《唐韻》才外切《集韻》徂外切，𠀤音𥳣。《說文》小貌。《左傳·昭七年》蕞爾國。《左思·魏都賦》宵歌蕞陋。又《潘岳·西征賦》蕞芮于城隅者，百不處一。《註》聚貌。又《集韻》祖外切，音最。地名，在新豐。又通蕝。詳蕝字。

蕟：《類篇》同䕠。

𦺮：《唐韻》作萸。《集韻》作𦺮。詳萸字註。

𦺯：《篇海》同䕈。

蕠：《集韻》女居切，音袽。黏著也。《史記·張釋之傳》用紵絮斮陳蕠漆其閒。又《玉篇》人余切，音如。蕠藘草也。亦作茹。詳茹字註。

䔽：《唐韻》於蓋切，音藹。《說文》蓋也。《集韻》淸也，微也。

𦺰：《篇海》他刀切，音滔。草名。《集韻》同蓧。

𦺱：《唐韻》卽移切，音貲。《玉篇》𦺱菜，生水中。

䔾：《韻會》去例切，音憩。䔾車，香草。《集韻》作藒。詳藒字註。又《廣韻》予割切，音遏。菜似蕨，生水中。

𦺲：《集韻》堅兗切，音吮。草名。此草生處無魚。

蕡：〔古文〕𦶁《唐韻》《集韻》《韻會》《正韻》𠀤符分切，音墳。《玉篇》草木多實也。《詩·周南》有蕡其實。《爾雅·釋木》蕡藹。《註》樹實繁茂菴藹。又《儀禮·喪服傳》苴絰者，麻之有蕡者也。《註》蕡，麻子也。又《說文》雜香草也。又《博雅》弦也。又符袁切，音煩。父吻切，音忿。義𠀤同。《爾雅》作黂。

𦺳：《篇海》古文薏字。註見十三畫。

蕢：〔古文〕𤆂《唐韻》《韻會》𠀤求位切，音匱。《說文》草器。《論語》有荷蕢而過孔氏之門者。又山名。《前漢·高帝紀》沛公引兵繞嶢關，踰蕢山。又《集韻》苦怪切，音喟。菜名。《爾雅·釋草》蕢，赤莧。《註》今莧菜之有赤莖者。又與𠙽通。《禮·禮運》蕢桴而土鼓。《註》蕢讀爲𠙽，聲之誤也，謂摶土爲桴也。又姓。《禮·檀弓》公使人弔蕢尚。考證：〔《爾雅·釋草》蕢，赤莧。《註》今莧菜之有赤根者。〕謹照原文赤根改赤莖。

𦺴：《唐韻》秦入切，音集。《博雅》𦺴菩也。

蕣：《唐韻》舒閏切，音舜。《韻會》木槿朝華暮落者。陸佃云：取一瞬之義。亦作舜。《詩·鄭風》顏如舜華。《說文》作𧂌。

𦺵：《集韻》同菆。

𦺶：《集韻》居例切，音罽。《說文》草之小者。又儒稅切，音芮。義同。亦作𦸠。

𦺷：《集韻》疏臻切，音莘。草名。《正字通》草盛貌。

蕤：《唐韻》《集韻》《韻會》𠀤儒佳切，音甤。《說文》草木華垂貌。《陸機·文賦》播芳蕤之馥馥。又冠蕤。《禮·雜記》緇布冠不蕤。《疏》緇布冠，古法不蕤。今特云不蕤者，以後代有蕤，此以凶事故不蕤。又蕤賔，五月律。《周語》蕤賔。《註》蕤，委蕤，柔貌也。《前漢·律歷志》蕤，繼也。又萎蕤，藥名。見萎字註。又旗名，鹵簿中有之。《唐人詩》望見葳蕤舉翠華。《集韻》省作苼。考證：〔《唐人詩》望見萎蕤舉翠華。〕謹照原文詩萎蕤改葳蕤。

蕥：《字彙》語賈切，音雅。子穀不秀。

蕦：《唐韻》錫兪切《集韻》詢趨切，𠀤音須。薞蕪別名，本作須。《爾雅·釋草》須，薞蕪。《註》似羊蹄，葉細，味酢可食。考證：〔《爾雅·釋草》須薞蕪。《註》似羊蹄，稍細。〕謹照原文稍細改葉細。

𦺸：《唐韻》良刃切，音吝。《玉篇》草名。又《集韻》離珍切，音遴。似竹中實。又《玉篇》同燐。

蕧：《唐韻》房六切，音服。《說文》盜庚也。《爾雅·釋草》蕧，盜庚。《註》旋蕧似菊。又《集韻》方六切，音福。義同。又蕧盆草。見葐字註。考證：〔《爾雅·釋草》蕧，盜庚。《註》旋蕧花也。〕謹照原文花也改似菊。

𦺹：《玉篇》力彫切，音聊。《篇海》草名。

蕨：《唐韻》《韻會》《正韻》𠀤居月切，音厥。《玉篇》菜也。《爾雅·釋草》蕨，虌。《郭註》初生無葉可食。《詩·召南》言采其蕨。《疏》周秦曰：蕨，齊魯曰鼈，俗云其初生似鼈脚，故名。《埤雅》蕨初生，狀如雀足之拳，又如人足之蹶，故名焉。又《爾雅·釋草》菱，蕨攗。《疏》蔆一名蕨攗，今水中芰，俗云菱角是也。考證：〔《爾雅·釋草》蕨，龞。〕謹照原文龞改虌。

蕩：《唐韻》徒朗切《集韻》《韻會》待朗切，𠀤音盪。大也。《論語》蕩蕩乎民無能名焉。又《釋名》蕩，排盪去穢垢也。《禮·昏義》蕩天下之隂事。又《禮·月令》仲冬諸生蕩。《註》蕩謂物動萌芽也。又《書·畢命》以蕩陵德。《傳》放蕩也。又《書·盤庚》今我民用，蕩析離居。《註》播蕩也。又《詩·大雅》蕩蕩上帝。《傳》蕩蕩，法度廢壞貌。又姓。《春秋·僖二十五年註》宋桓公生子蕩，後以蕩爲氏。又他浪切，音儻。義同。又底朗切，音黨。《周禮·地官·稻人》以溝蕩水。《註》謂以溝行水也。又《前漢·揚雄傳》雄爲人𥳑易佚蕩。《註》佚蕩，緩也。又他郞切，音湯。地名。《史記·魯仲連傳》止于蕩隂不進。《註》河內有蕩隂縣。又水名。《前漢·地理志》蕩水東至內黃澤。又坦朗切。平易也。《詩·齊風》魯道有蕩。徐邈讀帑。

𦺺：《正字通》譌字。○按係𦽓字之譌。

蕪：《唐韻》武夫切《集韻》《韻會》《正韻》微夫切，𠀤音無。《說文》薉也。《楚辭·離騷》哀衆芳之蕪穢。又《爾雅·釋詁》蕪豐也。《註》豐盛也。又逋也。《楚辭·哀郢》孰兩東門之可蕪。又《小爾雅》草也。又地名。《鮑昭·蕪城賦註》廣陵故城也。又湖名。《前漢·地理志》丹陽郡蕪湖。又與廡通。《書·洪範》庶草蕃廡。考證：〔《楚辭·離騷》哀衆草之蕪穢。〕謹照原文衆草改衆芳。〔《爾雅·釋草》苞蕪茂。《註》蕪，豐也。〕謹照原書釋草改釋詁。苞蕪茂改蕪豐也。蕪豐改豐盛。

𦺻：《集韻》顙旱切，音散。《玉篇》草名。

𦺼：《集韻》同蔭。

䔿：《唐韻》兹損切《韻會》祖本切，𠀤音撙。《玉篇》苯䔿。《說文》叢草也。《張衡·西京賦》苯䔿蓬茸。《左思·魏都賦》嘉穎合穗以䔿䔿。又《博雅》聚也。又《類篇》粗本切。《韓愈詩》草木森苯䔿。《註》䔿音忖。

蕫：《唐韻》多動切《韻會》覩動切，𠀤音董。《爾雅·釋草》𦽍蕫。《疏》狀似蒲而細，可爲屩，亦可綯以爲索。又《說文》杜林曰：蕅根也。又《廣韻》徒紅切，音童。義同。○按《六書正譌》云：又姓，別作董。考，古文重、童雖可通用，然董字經典從無从蕫者。正譌之說非。考證：〔《爾雅·釋草》𦽍蕫。《疏》狀似蒲而細，可爲屩，亦可陶以爲索。〕謹照原文可陶改可綯。

䕀：《玉篇》苦緩切，音欵。本作款。《爾雅·釋草》菟奚，顆涷。《註》款冬也。紫赤花，生水中。考證：〔《爾雅·釋草》菟蒵顆凍。〕謹照原文改菟奚顆涷。

蕬：《集韻》新兹切，音絲。《類篇》菟蕬，藥草。本作絲。又《正字通》引《玉堂閒話》：蕬草，江南水草，葉如薤，隨水深淺而生。

𦺽：《集韻》鄔感切，音晻。繁茂也。

蕭：《唐韻》蘇彫切《集韻》先凋切，𠀤音簫。艾蒿也。《詩·王風》彼采蕭兮。《疏》今人所謂荻蒿者是也。《禮·郊特牲》蕭合黍稷，臭陽達于牆屋。又《詩·小雅》蕭蕭馬鳴。《註》聲也。又《前漢·食貨志》江淮之閒，蕭然煩費。《註》蕭然猶騷然，勞動之貌。又蕭條，寂寥貌。《宋玉·九辨》蕭瑟兮草木搖落而變衰。《註》隂令促，急風疾暴也。又《論語》不在顓臾，而在蕭牆之內。《何晏註》蕭之言肅也，牆謂屛也。君臣相見之禮，至屛而加肅敬。又斧名。《左思·魏都賦》蕭斧戢柯以柙刃。《說文註》蕭斧，芟艾之斧也。又國名。《左傳·文十四年》宋高哀爲蕭封人。《註》蕭，宋附庸國。又關名。《前漢·武帝紀》北出蕭關。又姓。《潛夫論》蕭氏，殷舊姓也。又叶音修。《毛詩·古音考》冽彼下泉，浸彼苞蕭。叶下周。《屈原·九歌》風颯颯兮木蕭蕭。叶下憂。◎按《周禮·地官·甸師》蕭茅註：鄭讀所六反，至杜子春始讀爲簫。

蕮：《唐韻》思積切，音舄。車前草。

䕁：《唐韻》府尾切，音誹。草也。又《揚子·方言》江湘閒凡猝相見謂之䕁。

𦺾：《集韻》乳兗切，音軟。草名。紅藍也。

𦺿：《集韻》同蘵。

𦻀：《集韻》同䔶。

𦻁：《集韻》同萏。

𦻂：《集韻》同薞。

𦻃：《集韻》同萑。

𦻄：《集韻》子仙切，音煎。草貌。《直音》同葏。

𦻅：《集韻》悉盍切，音卅。草聲。

𦻆：《類篇》同綦。

𦻇：《集韻》惠古作𦻇。註詳心部八畫。

𦻈：《六書正譌》叢𦻈也，今借爲簾薄字。

𦻉：《六書正譌》菔本字。

蕯：《字彙補》力公切，音隆。人名，步大汗蕯，代郡人，北齊時積封至義陽郡公。

𦻊：《字彙補》古文莊字。註詳七畫。

𦻋：《集韻》菫古作𦻋。註詳八畫。

𦻌：《集韻》簠古作𦻌。註詳竹部十二畫。

𦻍：《玉篇》古文菫字。註詳八畫。

𦼩：《篇海》同𦻅。

𦼪：《唐韻》莫𠋫切，音茂。草也。

𦼫：《唐韻》强魚切，音渠。菜也，似蘇。又《唐韻》其呂切，音巨。今之苦𦼫，江東呼爲苦蕒。

蕶：《唐韻》《集韻》𠀤郞丁切，音零。草零落也。通作苓，亦作蘦。

蕷：《唐韻》羊洳切，音預。薯蕷。

蕸：《唐韻》胡加切，音遐。花葉也。《爾雅·釋草》荷，芙蕖。其葉蕸。又《集韻》居牙切，音加。葦未秀者。考證：〔《爾雅·釋草》荷，芙蕖。《註》其葉蕸。〕謹按其葉蕸是經文非註文，謹照原文省註字。

𦼬：《集韻》同菹。

𦼭：《集韻》薄革切，音䌟。𦼭櫨，壁柱也。《唐韻》作欂。

蕹：《集韻》於容切，音雍。萃也。又《南方草木狀》蕹葉如落葵而小，治冶葛毒。

𦼮：《唐韻》同𧁀。

蕺：《唐韻》阻立切，音戢。菜名。葉似蕎麥，生濕地。《張衡·南都賦》若其園囿，則有蓼蕺蘘荷。又山名。《會稽志》蕺山在府西六里，越王採蕺于此。

蕻：《唐韻》胡貢切，音閧。草菜心長也。又《集韻》茂也。又菜名，四明有菜，名雪裏蕻。雪深諸菜凍死，此菜獨靑。又《類篇》吳俗謂草木萌曰蕻。或从栱。

䕅：《正字通》俗𦺋字。又《集韻》蘇遭切，音騷。草名。

蕼：《唐韻》《集韻》𠀤息利切，音四。菫也。《說文》赤蕼也。又《類篇》芮也。又《字彙補》與肆同。寬舒之貌。《荀子·非十二子篇》祺然，蕼然。

䕝：《集韻》𠷣承切，音稱。巨䕝，藥草。又《類篇》同蕂。胡麻也。《素問註》胡麻一名䕝，卽黑芝麻。

蕽：《集韻》奴冬切，音農。蓬蕽，蘆花。

䕆：《唐韻》《集韻》𠀤徒口切，音鋀。圓草褥也。《類篇》編草坐具。又《集韻》草名。

𦼯：《集韻》穗古作𦼯。註詳禾部十二畫。

蕾：《唐韻》落猥切，音磊。蓓蕾，花綻貌。《韻會》始華也。

䕇：《唐韻》胡罪切，音匯。草名。《爾雅·釋草》䕇，懷羊。又《類篇》胡隈切，音回。芋之惡者曰䕇。《集韻》作藱。

𦼰：《說文》同藒。

蕿：《唐韻》同萱。

薀：《唐韻》烏渾切，音溫。水草。《左傳·隱三年》蘋蘩薀藻之菜。又紆粉切，音惲。《左傳·隱六年》芟夷薀崇之，絕其本根。《註》薀，積也。又於問切，音醞。習也。

薁：《唐韻》於六切，音郁。蘡薁也。《詩·豳風》六月食鬱及薁。《註》薁，蘡薁也。《疏》蘡薁者，亦是鬱類而小別。晉宮閣銘云：華林園有車下李三百一十四株，薁李一株。車下李卽鬰，薁李卽薁，二者相類而同時熟。又《集韻》於到切，音奧。草名。又《唐韻古音》引《詩》：食鬱及薁。亦讀作奧，叶下菽、棗、稻字爲一韻。薁字从奧作。

𦼱：《唐韻》祖兗切，音雋。䔰𦼱，菜名。

𦼲：《集韻》都郞切，音當。草名。

薂：《唐韻》胡荻切，音檄。《爾雅·釋草》的，薂。《註》卽蓮實。又《集韻》與𦱜同。

𦼳：《集韻》仲良切，音腸。雞𦼳，菜也。

𦼴：《集韻》余章切，音楊。草名。

薃：《唐韻》胡老切，音昊。《爾雅·釋草》薃侯，莎。《註》卽莎別名。

𦼵：《唐韻》何葛切，音曷。義與䕣同。

䕈：《集韻》達協切，音牒。草名。又《唐韻》蘇協切，音燮。義同。又《集韻》同屟，履中草也。䕈原字作艸下牒。

𦼶：《正字通》同䕈。

𦼷：《唐韻》古歷切，音激。草也。《集韻》作𦿓。

薄：《唐韻》傍各切，音泊。林薄也。《楚辭註》林草不交錯曰薄。《揚雄·甘泉賦》列新雉于林薄。《註》草叢生曰薄。又簾也。《禮·曲禮》帷薄之外不趨。《史記·周勃世家》勃以織薄曲爲生。《索隱曰》織蠶薄也。又厚薄。又少也。《詩·周南》薄澣我衣。又聊也。《詩·周南》薄言采之。又輕也。《前漢·董仲舒傳》愍世俗之靡薄。又嫌也。《前漢·張安世傳》薄朕忘故。又《揚子·方言》勉也。秦晉曰釗，或曰薄。故其鄙語曰薄努，猶勉努也。又《博雅》薉也。又集也。《司馬相如·上林賦》奄薄水渚。又《史記·蘇秦傳》心搖搖如懸旌，而無所終薄。又被也。《書·益稷》外薄四海。又水名。《山海經》蟲尾之山，薄水出焉。又姓。《史記·外戚世家》薄太后父，吳人，姓薄氏。又亭名。《後漢·郡國志》滎陽有薄亭。又草名。薄荷，見荷字註。又通亳。《禮·郊特牲》薄社北牖。《註》殷社。《荀子·議兵篇》湯以薄，武以鎬。又迫各切，音博。廹也。《易·說卦傳》雷風相薄。《左傳·僖二十四年》薄而觀之。又迫晚曰薄暮。又侵也。《荀子·天論篇》寒暑未薄而疾。又匹各切，音粕。《詩·齊風》載驅薄薄。《傳》疾驅聲也。又薄革切，同欂。壁柱也。《爾雅·釋宮》屋上薄謂之筄。又《唐韻古音》讀蒲。《書》序：成王旣踐奄，將遷其君於蒲姑。《左傳》《史記》作薄姑。考證：〔《荀子·天倫篇》寒暑未薄而疾。〕謹照原書改天論篇。

䕉：《集韻》直格切，音澤。《篇海》䕉葛。

薅：《唐韻》呼毛切《正韻》呼高切，𠀤音蒿。《說文》拔去田草也。《詩·周頌》以薅荼蓼。《說文》亦作茠。《集韻》或作𦵢𢫩鎒𦼸。

𦼸：《集韻》同薅。

薆：《唐韻》烏代切《集韻》於代切，𠀤音愛。《玉篇》薆薱，草木盛貌。《張衡·西京賦》鬱蓊薆薱。又《爾雅·釋言》薆，隱也。《疏》薆障，卽隱蔽也。又《韻會》晻薆，香氣。《司馬相如·上林賦》晻薆咇茀。又《韻補》許旣切，音餼。《揚子·太𤣥經》瞢瞢之離，中薆薆也。瞢好之惡，著不寐也。又叶音曷。《謝朓詩》年華稍菴薆。叶下月韻。

䕊：《集韻》唐干切，音壇。草名。《正字通》一曰草蔓布地。

𦼹：《集韻》筆錦切，音稟。草名。藤也。

𦼺：《集韻》同䒨。

𦼻：《集韻》同葿。

薇：《唐韻》《集韻》《正韻》𠀤無非切，音微。《玉篇》菜也。《說文》似藿菜之微者也。《詩·召南》言采其薇。《儀禮·公食大夫禮》鉶芼：牛藿、羊苦、豕薇皆有滑。又白薇，藥名。又蘼蕪，一名薇蕪。《張衡·南都賦》薇蕪蓀萇。又花名。《拾遺記》元煕元年，詔民閒園囿皆植紫薇，以爲壓勝。《唐書·百官志》中書知制浩，開元號紫薇省。又薔薇，見薔字註。又《唐韻》武悲切，音眉。《爾雅·釋草》薇垂水。《註》生於水邊。又薇銜，藥名。《集韻》或作𦵨。

薈：《唐韻》《韻會》𠀤烏外切，音濊。《爾雅·釋草》䪥，鴻薈。《註》卽䪥菜也。《疏》一名鴻薈。又《詩·曹風》薈兮蔚兮，南山朝隮。《傳》薈蔚，雲興貌。又《博雅》障也。《潘岳·射雉賦》翳薈菶茸。又《韻補》一旣切，音曀。《陸雲·城南詩》我有高厦，如雲斯薈。問誰在宴，惟俊惟乂。

薉：《唐韻》於廢切，音穢。《玉篇》與穢同。《說文》蕪也。《荀子·王霸篇》塗薉則塞。又《齊民要術》凡種穀，遇大雨待薉生。《註》薉若甚者，先鋤一遍，然後納種，乃佳也。又《玉篇》行之惡也。又《集韻》與獩通。《前漢·嚴安傳》略薉州建城邑。《師古曰》薉與獩同。《六書正譌》別作穢，非。《正字通》經史𠀤作穢，義同。不必從薉廢穢。

薊：《唐韻》古誼切《集韻》《正韻》吉詣切，𠀤音計。《說文》芺也。《爾雅·釋草》芺，薊。《疏》薊生山中者名朮，其生平地而肥大於衆者名楊枹薊，今呼爲馬薊。又地名。《禮·樂記》封黃帝之後于薊。《註》今涿郡薊縣。又姓。《神仙傳》薊子訓，齊人。《五經文字》从角者譌。葪。

𦼼：《集韻》偶舉切，音語。與籞同，禁苑也。《直音》池中編竹籬，以養魚也。

䕋：《集韻》徒郞切，音唐。《爾雅·釋草》莁荑。《疏》一名𦽄䕋。

𦼽：《集韻》芰古作𦼽。註見四畫。

薋：《唐韻》疾資切《韻會》才資切，𠀤音瓷。《說文》草多貌。又惡草。《屈原·離騷》薋菉葹以盈室兮。《註》蒺藜也。又地名。《前漢·地理志》右北平郡薋。又《集韻》津私切，音咨。《博雅》白苙，𦬖薋也。

薌：《唐韻》許良切，音鄕。《說文》穀氣也。《禮·曲禮》黍曰薌合，粱曰薌萁。又《內則》春宜羔豚膳膏薌。《註》牛膏薌，犬膏臊。又地名。《張衡·南都賦》華薌重秬。《註》華薌，鄕名。又通香。《荀子·非相篇》芬薌以送之。《史記·滑稽傳》微聞薌澤。又《集韻》許兩切，通響。《前漢書·揚雄傳》薌呹肹以棍根兮。考證：〔《前漢·揚雄反騷》薌呹肹以棍根兮。〕謹照原書改前漢書揚雄傳。

𦼾：《類篇》同菗。

薍：《唐韻》《集韻》《韻會》《正韻》𠀤五患切，音與綰同。《玉篇》菼薍。《陸璣詩疏》薍或謂之荻，至秋堅成則謂之萑。《唐書·竇建德傳》高雞泊廣袤數百里，葭薍阻奧，可以避難。又《類篇》盧玩切，音亂。《集韻》小蒜根曰薍子。

𦼿：《集韻》都昆切，音敦。《直音》草名。亦作䔻。

𦽀：《唐韻》五老切，音𩑤。《集韻》瓜蔓苗頭也。

薎：《字彙》同蠛。《史記·司馬相如傳》薎蠓踴躍。又《字彙補》細也。《馬融·長笛賦》蹉纖根，跋薎縷。又與蔑同。《柳宗元·乞兩河效用狀》薎爾小醜，尚欲逋誅。又人名。《山海經》女祭女薎。

薏：〔古文〕𦺳《唐韻》於力切，音億。《爾雅·釋草》荷，芙蕖。其中的，的中薏。《疏》薏，中心也。又苡薏。詳苡字註。又《玉篇》乙吏切，音意。義同。又《韻會》薏茨，草名。

𦽁：《集韻》堅靈切，音經。《類篇》藤類，江淮人經絲用之。

薐：《集韻》盧登切，音棱。《玉篇》菠薐，菜名。詳菠字註。

𦽂：《集韻》同𦸐。

薑：《集韻》同𧅁。

薒：《唐韻》蒼案切，音粲。《類篇》草可爲席。

薓：《唐韻》所金切，音森。《說文》人薓，藥草。《本草》一名神草，一名人銜，一名地精。年深浸漸長成者，根如人形，故謂之人薓。薓字从𣹰，亦𣹰漸之意。《唐書·地理志》太原府土貢人薓。又《博雅》鹿腸，元薓。苦心，沙薓。《本草》人薓、元薓、沙薓、丹薓、苦薓，共爲五薓。又《集韻》詩廉切，音苫。同苫，喪藉也。《集韻》人薓薓字或作葠、蔘。《六書正譌》从艸𣹰聲。或作參，非。

薔：《唐韻》所力切《集韻》殺測切，𠀤音色。《爾雅·釋草》薔，虞蓼。《註》蓼之生澤者也。又水名。《山海經》臯塗之山，薔水出焉。又姓。《濳夫論》帝堯之後有薔氏。又《正韻》與蘠同。又東薔子，十月熟，可食。《司馬相如·子虛賦》東薔雕胡。《集韻》作〈艸下𠻮〉。

薕：《唐韻》力鹽切，音廉。《爾雅·釋草》蒹，薕。《註》似萑而細，高數尺，江東呼爲薕。又《廣志》三薕似箭，羽長三四寸，皮肥細，緗色，以蜜藏之，味甘酸可食。出交州，五月中熟。又《類篇》薑也。

𦽃：《集韻》眠見切，音麪。𦽃𦽃，草貌。

薖：《唐韻》《集韻》𠀤苦禾切，音科。《說文》草也。又《詩·衞風》碩人之薖。《傳》寬大貌。《箋》饑意也。

𦽄：《集韻》堂練切，音殿。𦽄䕋，見䕋字註。

䕌：《集韻》同穉。

薗：《篇海》同園。

薘：《唐韻》唐割切，音達。《類篇》草名。馬舄也。《謝朓詩》風振蕉薘裂。

薙：《唐韻》《韻會》《正韻》𠀤他計切，音替。《說文》除草也。《禮·月令》季夏燒薙行水。《註》薙謂迫也，芟草也。《周禮·秋官·薙氏鄭註》薙讀如鬀。小兒頭之鬀，書或作夷。此皆翦草也，字从類耳。又《集韻》序姊切，音兕。大計切，音弟。義𠀤同。又直几切，音雉。《本草》辛薙，辛夷別名。

薚：《唐韻》吐郞切，音湯。《爾雅·釋草》蓫薚，馬尾。《註》關西呼爲薚，江東呼爲當陸，卽商陸也。又《集韻》仲良切，音長。義同。或省作䓪。

薛：《唐韻》《正韻》𠀤私列切，音洩。《玉篇》莎也。《司馬相如·子虛賦》薛莎靑薠。《註》薛，藾蒿也。又國名。《濳夫論》夏之興，有仕奚爲夏車正，以封於薛。《春秋·隱十一年》滕侯、薛侯來朝。又姓。《通志·氏族略》薛氏有三：奚仲之後，以國爲氏。又叱干氏攺爲薛，又有遼西薛氏。

𦽅：《集韻》許個切，呵去聲。《玉篇》蔢𦽅，草名也。

薜：《唐韻》《集韻》《韻會》𠀤蒲計切，音備。《說文》牡贊也。卽薜茘。《屈原·離騷》貫薜茘之落蘂。又博厄切，音檗。《爾雅·釋草》薜，山蘄。《註》當歸也。又薜，山麻。《註》麻生山中者名薜。又必益切，音辟。義同。又弼角切，音雹。《周禮·冬官考工記·陶人》凡陶旊之事，髻墾薜暴不入市。《註》薜，破裂也。劉昌宗讀雹。又與僻同。《前漢·揚雄傳》陋三神之阨薜。

𦽆：《韻會》魚列切，音钀。《篇海》餘枿也。《詩·商頌》苞有三𦽆。《傳》𦽆，餘也。○按《說文》《玉篇》俱作孼，收入子部，惟《篇海》作𦽆，《字彙》《正字通》𠀤因之。考證：〔《詩·商頌》包有三孽。〕謹照原文包改苞。

薝：《集韻》覩敢切，音膽。《玉篇》薝棘，木名。《山海經》金谷之山，是多薝棘。又薝匐，花名，見佛經。《陸龜蒙詩》薝匐冠諸香。又《類篇》之廉切，音詹。義同。

𦽇：《集韻》居言切，音艱。《類篇》瓜病。

薞：《唐韻》思渾切《韻會》蘇昆切，𠀤音孫。《爾雅·釋草》蘾，烏薞。又：須，薞蕪。《註》薞蕪似羊蹄，葉細，味酢，可食。《篇海》一作𦻂。考證：〔《爾雅·釋草》蘹，烏薞。〕謹照原文蘹改蘾。

𦽈：《集韻》同蕕。

薟：《唐韻》良冉切，音斂。《說文》白薟也，或从斂，見蘞字註。又《類篇》離鹽切，音廉。義同。又《集韻》虛嚴切，音杴。豨薟，藥草。又《類篇》魚杴切，音嚴。《字林》水中野韭。又火占切，音㿌。辛味。又苦紺切。同餡。味過甘也。

薠：《唐韻》附袁切《韻會》符袁切，𠀤音煩。《說文》靑薠似莎者。《張衡·南都賦》其草則藨苧薠莞。又通棼。《周禮·春官·巾車》素車棼蔽。《註》棼讀爲薠。

𦽉：《正字通》俗菼字。

𦽊：《篇海》胡瓜切，音華。周穆王馬名。《列子·周穆王篇》左服𦽊騮而右騄耳。

𦽋：《集韻》居侯切，音鉤。《篇海》𦽋芺，草名。

𦽌：《集韻》同畐。

𦽍：《唐韻》都挺切，音頂。《玉篇》𦽍蕫。詳蕫字註。

𦽎：《篇海》盧谷切，音祿。𦽎䔎，草也。○按《集韻》𦽎䔎从木，非从示，《正字通》𦽎俗字。𦽎字从示。又𦼋，《備考·申集》。

薢：《唐韻》古諧切，音皆。薢茩，藥名。《爾雅》薢茩，芵光。見芵字註。又《博雅》䔖芰，薢苟也。《離騷註》芰，秦人曰薢茩。又《本草》薢草生水旁，葉似澤瀉而小，亦堪蒸啖。又萆薢，見萆字註。又《集韻》皆買切，音解。下買切，音蟹。義𠀤同。考證：〔《博雅》䔖芰，薢物也。〕謹照原文物改苟。

薣：《集韻》果五切，音鼓。草名。《爾雅·釋草》紅，蘢古。《註》葒一曰蘢薣。本作古，俗作薣。

薤：《唐韻》胡介切《正韻》下戒切，𠀤音械。《說文》菜也。《爾雅·釋草》薤，鴻薈。《註》薤，似韭之菜也。《禮·內則》切蔥若薤，實諸醯以柔之。《儀禮·士相見禮》註：蔥薤之屬，食之止臥。又簟名。《韓翃詩》薤葉照人呈夏簟。又《古樂府·薤露行》。又《韻補》胡計切，音系。《魏文帝·塘上行》念君常苦悲，夜夜不能寐。莫以魚肉賤，棄損蔥與薤。考證：〔《儀禮·士相見禮》蔥薤之屬。〕謹照原書士相見禮下增註字。

薥：《集韻》殊玉切，音屬。薥葵，草名。又厨玉切，通䕽。詳䕽字註。

薦：〔古文〕𧲛《唐韻》《集韻》𠀤作甸切，音𧲛。《爾雅·釋草》薦，黍蓬。《疏》蒿也。《唐書·契苾何力傳》逐薦草美水以爲生。《說文》獸之所食草也。《莊子·齊物論》麋鹿食薦。《郭註》六畜所食曰薦。又《韻會》進也。《易·豫卦》殷薦之上帝。《周禮·籩人》薦羞之實。《註》未食未飮曰薦，旣食旣飮曰羞。《穀梁傳註》無牲而祭曰薦。又《集韻》才甸切。通荐。《前漢·終軍傳》隨畜薦居。《師古註》薦讀曰荐。又與縉通。《史記·五帝本紀》薦紳先生難言之。又《揚子·方言》江淮家居𥴖中謂之薦。《註》薦音荐。又《字彙補》卽略切，音爵。《詩·大雅》𥂘醢以薦。與臄、咢爲韻。《集韻》或作𥤆、𧲛。考證：〔《周禮·籩人》薦羞之事。〕謹照原文事改實。〔《揚子·方言》江淮家𥴖于中，謂之薦。《註》薦音符。〕謹照原文𥴖于改居𥴖。符改荐。

𦽏：《唐韻》防無切，音扶。𦽏茈，草名。見茈字註。爾雅作鳧。

䕍：《唐韻》餘制切，音曳。草名。《玉篇》似蘇而赤。《集韻》或作𧃥。

薧：《集韻》《韻會》𠀤苦浩切，音考。乾魚。《周禮·天官·庖人》辨魚物爲鱻薧。《本草釋名》鮑魚，《禮記》謂之薧。又《禮·內則》菫、荁、枌、楡、免、薧，滫瀡以滑之。《註》免，新生者。薧，乾也。又《集韻》口到切，音靠。義同。又通蒿。《唐韻》薧里，死人里也。考證：〔《禮·內則》菫荁枌楡，兔薧滫瀡以滑之。〕謹照原文兔改免。

薨：《唐韻》呼肱切，音𠐿。《說文》公侯卒也。《白虎通》薨之言奄也，奄然亡也。又《集韻》呼宏切，音訇。衆也，疾也。《詩·周南》螽斯羽薨薨兮。《大雅》度之薨薨。考證：〔《白虎通》薨之言奄也。〕謹照原文薨改薨。

薩：《集韻》桑割切，音撒。《釋典》菩，普也。薩，濟也。能普濟衆生。《綱目集覽》菩之爲言了也，薩之爲言見也，謂智慧了見也。又《類篇》《唐六典》有薩寶府，掌胡神祠。又姓。《通志·氏族略》薩孤氏，代人。《正字通》元詞人薩天錫。

薪：《唐韻》息鄰切《韻會》斯人切，𠀤音新。《說文》蕘也。又柴也。《詩·齊風》析薪如之何。《禮·月令》季秋草木黃落，乃伐薪爲炭。《周禮·地官·甸師註》大木曰薪。又草亦曰薪。《孟子》毀傷其薪木。《趙岐註》恐其傷我薪草樹木也。又采薪亦曰薪。《前漢·𠛬法志》罪人獄已決完，爲城旦舂，滿三歲爲鬼薪、白粲。考證：〔《禮·月令》乃代薪爲炭。〕謹照原文代薪改伐薪。

𦽐：《集韻》虎委切，音毀。《玉篇》𦽐草。

𦽑：《唐韻》之閏切，諄去聲。朿稈也。同稕。

𦽒：《唐韻》昨則切，音賊。草名。《玉篇》木𦽒草。

𦽓：《唐韻》渠營切，音煢。草旋貌。或作𦾵。

𦽔：《集韻》渠飮切，音噤。《玉篇》草名。

𦽕：《集韻》新兹切，音思。𦽕草。

𦽖：《集韻》區倫切，音囷。《類篇》地蕈之小者。通作菌。

𦽗：《集韻》分物切，音弗。后車以翟羽爲飾也。通作茀。

𦽘：《集韻》章移切，音支。《博雅》𦯓也。又同䓋。

𦽙：《集韻》雛免切，音撰。草名。《韻會》同蓀。

𦽚：《篇海類篇》同孽。詳蘖字註。

𦽛：《字彙補》與蔻同。

𦽜：《集韻》與萏同。

𦽝：《集韻》與蓏同。

𦽞：《集韻》與薍同。

𦽟：《集韻》與萹同。

𦽠：《篇海》與蔜同。

𦽡：《類篇》同耄。《直音》與𦿗同。

𦽢：《直音》與蔕同。

𦽣：《直音》同䕀。

𦽤：《玉篇》同䕛。

𦽥：《字彙補》士秦切，音濜。引《唐韻》木叢生也。○按《唐韻》作𦿒。另詳十四畫。

𦽦：《字彙補》疑卽蔓字。《穆天子傳》爰有𦽦伯。

𦽧：《字彙補》同莠。

𦽨：《字彙補》同茭。

𦽩：《字彙補》同揉。

䕎：《字彙補》方朴切，音福。草名。䕎原字从日作，不从月。

𦽪：《字彙補》同䕎。亦作𦿁。疑卽𦿁字之譌。参见䕎字。

𦽫：《海篇》音膽。箱屬。與㔶同。

𦽬：《海篇》音鳩。草相繞生也。

𦽭：《字彙補》音咸。

𦼩：《篇海》同𦻅。

𦼪：《唐韻》莫𠋫切，音茂。草也。

𦼫：《唐韻》强魚切，音渠。菜也，似蘇。又《唐韻》其呂切，音巨。今之苦𦼫，江東呼爲苦蕒。

蕶：《唐韻》《集韻》𠀤郞丁切，音零。草零落也。通作苓，亦作蘦。

蕷：《唐韻》羊洳切，音預。薯蕷。

蕸：《唐韻》胡加切，音遐。花葉也。《爾雅·釋草》荷，芙蕖。其葉蕸。又《集韻》居牙切，音加。葦未秀者。考證：〔《爾雅·釋草》荷，芙蕖。《註》其葉蕸。〕謹按其葉蕸是經文非註文，謹照原文省註字。

𦼬：《集韻》同菹。

𦼭：《集韻》薄革切，音䌟。𦼭櫨，壁柱也。《唐韻》作欂。

蕹：《集韻》於容切，音雍。萃也。又《南方草木狀》蕹葉如落葵而小，治冶葛毒。

𦼮：《唐韻》同𧁀。

蕺：《唐韻》阻立切，音戢。菜名。葉似蕎麥，生濕地。《張衡·南都賦》若其園囿，則有蓼蕺蘘荷。又山名。《會稽志》蕺山在府西六里，越王採蕺于此。

蕻：《唐韻》胡貢切，音閧。草菜心長也。又《集韻》茂也。又菜名，四明有菜，名雪裏蕻。雪深諸菜凍死，此菜獨靑。又《類篇》吳俗謂草木萌曰蕻。或从栱。

䕅：《正字通》俗𦺋字。又《集韻》蘇遭切，音騷。草名。

蕼：《唐韻》《集韻》𠀤息利切，音四。菫也。《說文》赤蕼也。又《類篇》芮也。又《字彙補》與肆同。寬舒之貌。《荀子·非十二子篇》祺然，蕼然。

䕝：《集韻》𠷣承切，音稱。巨䕝，藥草。又《類篇》同蕂。胡麻也。《素問註》胡麻一名䕝，卽黑芝麻。

蕽：《集韻》奴冬切，音農。蓬蕽，蘆花。

䕆：《唐韻》《集韻》𠀤徒口切，音鋀。圓草褥也。《類篇》編草坐具。又《集韻》草名。

𦼯：《集韻》穗古作𦼯。註詳禾部十二畫。

蕾：《唐韻》落猥切，音磊。蓓蕾，花綻貌。《韻會》始華也。

䕇：《唐韻》胡罪切，音匯。草名。《爾雅·釋草》䕇，懷羊。又《類篇》胡隈切，音回。芋之惡者曰䕇。《集韻》作藱。

𦼰：《說文》同藒。

蕿：《唐韻》同萱。

薀：《唐韻》烏渾切，音溫。水草。《左傳·隱三年》蘋蘩薀藻之菜。又紆粉切，音惲。《左傳·隱六年》芟夷薀崇之，絕其本根。《註》薀，積也。又於問切，音醞。習也。

薁：《唐韻》於六切，音郁。蘡薁也。《詩·豳風》六月食鬱及薁。《註》薁，蘡薁也。《疏》蘡薁者，亦是鬱類而小別。晉宮閣銘云：華林園有車下李三百一十四株，薁李一株。車下李卽鬰，薁李卽薁，二者相類而同時熟。又《集韻》於到切，音奧。草名。又《唐韻古音》引《詩》：食鬱及薁。亦讀作奧，叶下菽、棗、稻字爲一韻。薁字从奧作。

𦼱：《唐韻》祖兗切，音雋。䔰𦼱，菜名。

𦼲：《集韻》都郞切，音當。草名。

薂：《唐韻》胡荻切，音檄。《爾雅·釋草》的，薂。《註》卽蓮實。又《集韻》與𦱜同。

𦼳：《集韻》仲良切，音腸。雞𦼳，菜也。

𦼴：《集韻》余章切，音楊。草名。

薃：《唐韻》胡老切，音昊。《爾雅·釋草》薃侯，莎。《註》卽莎別名。

𦼵：《唐韻》何葛切，音曷。義與䕣同。

䕈：《集韻》達協切，音牒。草名。又《唐韻》蘇協切，音燮。義同。又《集韻》同屟，履中草也。䕈原字作艸下牒。

𦼶：《正字通》同䕈。

𦼷：《唐韻》古歷切，音激。草也。《集韻》作𦿓。

薄：《唐韻》傍各切，音泊。林薄也。《楚辭註》林草不交錯曰薄。《揚雄·甘泉賦》列新雉于林薄。《註》草叢生曰薄。又簾也。《禮·曲禮》帷薄之外不趨。《史記·周勃世家》勃以織薄曲爲生。《索隱曰》織蠶薄也。又厚薄。又少也。《詩·周南》薄澣我衣。又聊也。《詩·周南》薄言采之。又輕也。《前漢·董仲舒傳》愍世俗之靡薄。又嫌也。《前漢·張安世傳》薄朕忘故。又《揚子·方言》勉也。秦晉曰釗，或曰薄。故其鄙語曰薄努，猶勉努也。又《博雅》薉也。又集也。《司馬相如·上林賦》奄薄水渚。又《史記·蘇秦傳》心搖搖如懸旌，而無所終薄。又被也。《書·益稷》外薄四海。又水名。《山海經》蟲尾之山，薄水出焉。又姓。《史記·外戚世家》薄太后父，吳人，姓薄氏。又亭名。《後漢·郡國志》滎陽有薄亭。又草名。薄荷，見荷字註。又通亳。《禮·郊特牲》薄社北牖。《註》殷社。《荀子·議兵篇》湯以薄，武以鎬。又迫各切，音博。廹也。《易·說卦傳》雷風相薄。《左傳·僖二十四年》薄而觀之。又迫晚曰薄暮。又侵也。《荀子·天論篇》寒暑未薄而疾。又匹各切，音粕。《詩·齊風》載驅薄薄。《傳》疾驅聲也。又薄革切，同欂。壁柱也。《爾雅·釋宮》屋上薄謂之筄。又《唐韻古音》讀蒲。《書》序：成王旣踐奄，將遷其君於蒲姑。《左傳》《史記》作薄姑。考證：〔《荀子·天倫篇》寒暑未薄而疾。〕謹照原書改天論篇。

䕉：《集韻》直格切，音澤。《篇海》䕉葛。

薅：《唐韻》呼毛切《正韻》呼高切，𠀤音蒿。《說文》拔去田草也。《詩·周頌》以薅荼蓼。《說文》亦作茠。《集韻》或作𦵢𢫩鎒𦼸。

𦼸：《集韻》同薅。

薆：《唐韻》烏代切《集韻》於代切，𠀤音愛。《玉篇》薆薱，草木盛貌。《張衡·西京賦》鬱蓊薆薱。又《爾雅·釋言》薆，隱也。《疏》薆障，卽隱蔽也。又《韻會》晻薆，香氣。《司馬相如·上林賦》晻薆咇茀。又《韻補》許旣切，音餼。《揚子·太𤣥經》瞢瞢之離，中薆薆也。瞢好之惡，著不寐也。又叶音曷。《謝朓詩》年華稍菴薆。叶下月韻。

䕊：《集韻》唐干切，音壇。草名。《正字通》一曰草蔓布地。

𦼹：《集韻》筆錦切，音稟。草名。藤也。

𦼺：《集韻》同䒨。

𦼻：《集韻》同葿。

薇：《唐韻》《集韻》《正韻》𠀤無非切，音微。《玉篇》菜也。《說文》似藿菜之微者也。《詩·召南》言采其薇。《儀禮·公食大夫禮》鉶芼：牛藿、羊苦、豕薇皆有滑。又白薇，藥名。又蘼蕪，一名薇蕪。《張衡·南都賦》薇蕪蓀萇。又花名。《拾遺記》元煕元年，詔民閒園囿皆植紫薇，以爲壓勝。《唐書·百官志》中書知制浩，開元號紫薇省。又薔薇，見薔字註。又《唐韻》武悲切，音眉。《爾雅·釋草》薇垂水。《註》生於水邊。又薇銜，藥名。《集韻》或作𦵨。

薈：《唐韻》《韻會》𠀤烏外切，音濊。《爾雅·釋草》䪥，鴻薈。《註》卽䪥菜也。《疏》一名鴻薈。又《詩·曹風》薈兮蔚兮，南山朝隮。《傳》薈蔚，雲興貌。又《博雅》障也。《潘岳·射雉賦》翳薈菶茸。又《韻補》一旣切，音曀。《陸雲·城南詩》我有高厦，如雲斯薈。問誰在宴，惟俊惟乂。

薉：《唐韻》於廢切，音穢。《玉篇》與穢同。《說文》蕪也。《荀子·王霸篇》塗薉則塞。又《齊民要術》凡種穀，遇大雨待薉生。《註》薉若甚者，先鋤一遍，然後納種，乃佳也。又《玉篇》行之惡也。又《集韻》與獩通。《前漢·嚴安傳》略薉州建城邑。《師古曰》薉與獩同。《六書正譌》別作穢，非。《正字通》經史𠀤作穢，義同。不必從薉廢穢。

薊：《唐韻》古誼切《集韻》《正韻》吉詣切，𠀤音計。《說文》芺也。《爾雅·釋草》芺，薊。《疏》薊生山中者名朮，其生平地而肥大於衆者名楊枹薊，今呼爲馬薊。又地名。《禮·樂記》封黃帝之後于薊。《註》今涿郡薊縣。又姓。《神仙傳》薊子訓，齊人。《五經文字》从角者譌。葪。

𦼼：《集韻》偶舉切，音語。與籞同，禁苑也。《直音》池中編竹籬，以養魚也。

䕋：《集韻》徒郞切，音唐。《爾雅·釋草》莁荑。《疏》一名𦽄䕋。

𦼽：《集韻》芰古作𦼽。註見四畫。

薋：《唐韻》疾資切《韻會》才資切，𠀤音瓷。《說文》草多貌。又惡草。《屈原·離騷》薋菉葹以盈室兮。《註》蒺藜也。又地名。《前漢·地理志》右北平郡薋。又《集韻》津私切，音咨。《博雅》白苙，𦬖薋也。

薌：《唐韻》許良切，音鄕。《說文》穀氣也。《禮·曲禮》黍曰薌合，粱曰薌萁。又《內則》春宜羔豚膳膏薌。《註》牛膏薌，犬膏臊。又地名。《張衡·南都賦》華薌重秬。《註》華薌，鄕名。又通香。《荀子·非相篇》芬薌以送之。《史記·滑稽傳》微聞薌澤。又《集韻》許兩切，通響。《前漢書·揚雄傳》薌呹肹以棍根兮。考證：〔《前漢·揚雄反騷》薌呹肹以棍根兮。〕謹照原書改前漢書揚雄傳。

𦼾：《類篇》同菗。

薍：《唐韻》《集韻》《韻會》《正韻》𠀤五患切，音與綰同。《玉篇》菼薍。《陸璣詩疏》薍或謂之荻，至秋堅成則謂之萑。《唐書·竇建德傳》高雞泊廣袤數百里，葭薍阻奧，可以避難。又《類篇》盧玩切，音亂。《集韻》小蒜根曰薍子。

𦼿：《集韻》都昆切，音敦。《直音》草名。亦作䔻。

𦽀：《唐韻》五老切，音𩑤。《集韻》瓜蔓苗頭也。

薎：《字彙》同蠛。《史記·司馬相如傳》薎蠓踴躍。又《字彙補》細也。《馬融·長笛賦》蹉纖根，跋薎縷。又與蔑同。《柳宗元·乞兩河效用狀》薎爾小醜，尚欲逋誅。又人名。《山海經》女祭女薎。

薏：〔古文〕𦺳《唐韻》於力切，音億。《爾雅·釋草》荷，芙蕖。其中的，的中薏。《疏》薏，中心也。又苡薏。詳苡字註。又《玉篇》乙吏切，音意。義同。又《韻會》薏茨，草名。

𦽁：《集韻》堅靈切，音經。《類篇》藤類，江淮人經絲用之。

薐：《集韻》盧登切，音棱。《玉篇》菠薐，菜名。詳菠字註。

𦽂：《集韻》同𦸐。

薑：《集韻》同𧅁。

薒：《唐韻》蒼案切，音粲。《類篇》草可爲席。

薓：《唐韻》所金切，音森。《說文》人薓，藥草。《本草》一名神草，一名人銜，一名地精。年深浸漸長成者，根如人形，故謂之人薓。薓字从𣹰，亦𣹰漸之意。《唐書·地理志》太原府土貢人薓。又《博雅》鹿腸，元薓。苦心，沙薓。《本草》人薓、元薓、沙薓、丹薓、苦薓，共爲五薓。又《集韻》詩廉切，音苫。同苫，喪藉也。《集韻》人薓薓字或作葠、蔘。《六書正譌》从艸𣹰聲。或作參，非。

薔：《唐韻》所力切《集韻》殺測切，𠀤音色。《爾雅·釋草》薔，虞蓼。《註》蓼之生澤者也。又水名。《山海經》臯塗之山，薔水出焉。又姓。《濳夫論》帝堯之後有薔氏。又《正韻》與蘠同。又東薔子，十月熟，可食。《司馬相如·子虛賦》東薔雕胡。《集韻》作〈艸下𠻮〉。

薕：《唐韻》力鹽切，音廉。《爾雅·釋草》蒹，薕。《註》似萑而細，高數尺，江東呼爲薕。又《廣志》三薕似箭，羽長三四寸，皮肥細，緗色，以蜜藏之，味甘酸可食。出交州，五月中熟。又《類篇》薑也。

𦽃：《集韻》眠見切，音麪。𦽃𦽃，草貌。

薖：《唐韻》《集韻》𠀤苦禾切，音科。《說文》草也。又《詩·衞風》碩人之薖。《傳》寬大貌。《箋》饑意也。

𦽄：《集韻》堂練切，音殿。𦽄䕋，見䕋字註。

䕌：《集韻》同穉。

薗：《篇海》同園。

薘：《唐韻》唐割切，音達。《類篇》草名。馬舄也。《謝朓詩》風振蕉薘裂。

薙：《唐韻》《韻會》《正韻》𠀤他計切，音替。《說文》除草也。《禮·月令》季夏燒薙行水。《註》薙謂迫也，芟草也。《周禮·秋官·薙氏鄭註》薙讀如鬀。小兒頭之鬀，書或作夷。此皆翦草也，字从類耳。又《集韻》序姊切，音兕。大計切，音弟。義𠀤同。又直几切，音雉。《本草》辛薙，辛夷別名。

薚：《唐韻》吐郞切，音湯。《爾雅·釋草》蓫薚，馬尾。《註》關西呼爲薚，江東呼爲當陸，卽商陸也。又《集韻》仲良切，音長。義同。或省作䓪。

薛：《唐韻》《正韻》𠀤私列切，音洩。《玉篇》莎也。《司馬相如·子虛賦》薛莎靑薠。《註》薛，藾蒿也。又國名。《濳夫論》夏之興，有仕奚爲夏車正，以封於薛。《春秋·隱十一年》滕侯、薛侯來朝。又姓。《通志·氏族略》薛氏有三：奚仲之後，以國爲氏。又叱干氏攺爲薛，又有遼西薛氏。

𦽅：《集韻》許個切，呵去聲。《玉篇》蔢𦽅，草名也。

薜：《唐韻》《集韻》《韻會》𠀤蒲計切，音備。《說文》牡贊也。卽薜茘。《屈原·離騷》貫薜茘之落蘂。又博厄切，音檗。《爾雅·釋草》薜，山蘄。《註》當歸也。又薜，山麻。《註》麻生山中者名薜。又必益切，音辟。義同。又弼角切，音雹。《周禮·冬官考工記·陶人》凡陶旊之事，髻墾薜暴不入市。《註》薜，破裂也。劉昌宗讀雹。又與僻同。《前漢·揚雄傳》陋三神之阨薜。

𦽆：《韻會》魚列切，音钀。《篇海》餘枿也。《詩·商頌》苞有三𦽆。《傳》𦽆，餘也。○按《說文》《玉篇》俱作孼，收入子部，惟《篇海》作𦽆，《字彙》《正字通》𠀤因之。考證：〔《詩·商頌》包有三孽。〕謹照原文包改苞。

薝：《集韻》覩敢切，音膽。《玉篇》薝棘，木名。《山海經》金谷之山，是多薝棘。又薝匐，花名，見佛經。《陸龜蒙詩》薝匐冠諸香。又《類篇》之廉切，音詹。義同。

𦽇：《集韻》居言切，音艱。《類篇》瓜病。

薞：《唐韻》思渾切《韻會》蘇昆切，𠀤音孫。《爾雅·釋草》蘾，烏薞。又：須，薞蕪。《註》薞蕪似羊蹄，葉細，味酢，可食。《篇海》一作𦻂。考證：〔《爾雅·釋草》蘹，烏薞。〕謹照原文蘹改蘾。

𦽈：《集韻》同蕕。

薟：《唐韻》良冉切，音斂。《說文》白薟也，或从斂，見蘞字註。又《類篇》離鹽切，音廉。義同。又《集韻》虛嚴切，音杴。豨薟，藥草。又《類篇》魚杴切，音嚴。《字林》水中野韭。又火占切，音㿌。辛味。又苦紺切。同餡。味過甘也。

薠：《唐韻》附袁切《韻會》符袁切，𠀤音煩。《說文》靑薠似莎者。《張衡·南都賦》其草則藨苧薠莞。又通棼。《周禮·春官·巾車》素車棼蔽。《註》棼讀爲薠。

𦽉：《正字通》俗菼字。

𦽊：《篇海》胡瓜切，音華。周穆王馬名。《列子·周穆王篇》左服𦽊騮而右騄耳。

𦽋：《集韻》居侯切，音鉤。《篇海》𦽋芺，草名。

𦽌：《集韻》同畐。

𦽍：《唐韻》都挺切，音頂。《玉篇》𦽍蕫。詳蕫字註。

𦽎：《篇海》盧谷切，音祿。𦽎䔎，草也。○按《集韻》𦽎䔎从木，非从示，《正字通》𦽎俗字。𦽎字从示。又𦼋，《備考·申集》。

薢：《唐韻》古諧切，音皆。薢茩，藥名。《爾雅》薢茩，芵光。見芵字註。又《博雅》䔖芰，薢苟也。《離騷註》芰，秦人曰薢茩。又《本草》薢草生水旁，葉似澤瀉而小，亦堪蒸啖。又萆薢，見萆字註。又《集韻》皆買切，音解。下買切，音蟹。義𠀤同。考證：〔《博雅》䔖芰，薢物也。〕謹照原文物改苟。

薣：《集韻》果五切，音鼓。草名。《爾雅·釋草》紅，蘢古。《註》葒一曰蘢薣。本作古，俗作薣。

薤：《唐韻》胡介切《正韻》下戒切，𠀤音械。《說文》菜也。《爾雅·釋草》薤，鴻薈。《註》薤，似韭之菜也。《禮·內則》切蔥若薤，實諸醯以柔之。《儀禮·士相見禮》註：蔥薤之屬，食之止臥。又簟名。《韓翃詩》薤葉照人呈夏簟。又《古樂府·薤露行》。又《韻補》胡計切，音系。《魏文帝·塘上行》念君常苦悲，夜夜不能寐。莫以魚肉賤，棄損蔥與薤。考證：〔《儀禮·士相見禮》蔥薤之屬。〕謹照原書士相見禮下增註字。

薥：《集韻》殊玉切，音屬。薥葵，草名。又厨玉切，通䕽。詳䕽字註。

薦：〔古文〕𧲛《唐韻》《集韻》𠀤作甸切，音𧲛。《爾雅·釋草》薦，黍蓬。《疏》蒿也。《唐書·契苾何力傳》逐薦草美水以爲生。《說文》獸之所食草也。《莊子·齊物論》麋鹿食薦。《郭註》六畜所食曰薦。又《韻會》進也。《易·豫卦》殷薦之上帝。《周禮·籩人》薦羞之實。《註》未食未飮曰薦，旣食旣飮曰羞。《穀梁傳註》無牲而祭曰薦。又《集韻》才甸切。通荐。《前漢·終軍傳》隨畜薦居。《師古註》薦讀曰荐。又與縉通。《史記·五帝本紀》薦紳先生難言之。又《揚子·方言》江淮家居𥴖中謂之薦。《註》薦音荐。又《字彙補》卽略切，音爵。《詩·大雅》𥂘醢以薦。與臄、咢爲韻。《集韻》或作𥤆、𧲛。考證：〔《周禮·籩人》薦羞之事。〕謹照原文事改實。〔《揚子·方言》江淮家𥴖于中，謂之薦。《註》薦音符。〕謹照原文𥴖于改居𥴖。符改荐。

𦽏：《唐韻》防無切，音扶。𦽏茈，草名。見茈字註。爾雅作鳧。

䕍：《唐韻》餘制切，音曳。草名。《玉篇》似蘇而赤。《集韻》或作𧃥。

薧：《集韻》《韻會》𠀤苦浩切，音考。乾魚。《周禮·天官·庖人》辨魚物爲鱻薧。《本草釋名》鮑魚，《禮記》謂之薧。又《禮·內則》菫、荁、枌、楡、免、薧，滫瀡以滑之。《註》免，新生者。薧，乾也。又《集韻》口到切，音靠。義同。又通蒿。《唐韻》薧里，死人里也。考證：〔《禮·內則》菫荁枌楡，兔薧滫瀡以滑之。〕謹照原文兔改免。

薨：《唐韻》呼肱切，音𠐿。《說文》公侯卒也。《白虎通》薨之言奄也，奄然亡也。又《集韻》呼宏切，音訇。衆也，疾也。《詩·周南》螽斯羽薨薨兮。《大雅》度之薨薨。考證：〔《白虎通》薨之言奄也。〕謹照原文薨改薨。

薩：《集韻》桑割切，音撒。《釋典》菩，普也。薩，濟也。能普濟衆生。《綱目集覽》菩之爲言了也，薩之爲言見也，謂智慧了見也。又《類篇》《唐六典》有薩寶府，掌胡神祠。又姓。《通志·氏族略》薩孤氏，代人。《正字通》元詞人薩天錫。

薪：《唐韻》息鄰切《韻會》斯人切，𠀤音新。《說文》蕘也。又柴也。《詩·齊風》析薪如之何。《禮·月令》季秋草木黃落，乃伐薪爲炭。《周禮·地官·甸師註》大木曰薪。又草亦曰薪。《孟子》毀傷其薪木。《趙岐註》恐其傷我薪草樹木也。又采薪亦曰薪。《前漢·𠛬法志》罪人獄已決完，爲城旦舂，滿三歲爲鬼薪、白粲。考證：〔《禮·月令》乃代薪爲炭。〕謹照原文代薪改伐薪。

𦽐：《集韻》虎委切，音毀。《玉篇》𦽐草。

𦽑：《唐韻》之閏切，諄去聲。朿稈也。同稕。

𦽒：《唐韻》昨則切，音賊。草名。《玉篇》木𦽒草。

𦽓：《唐韻》渠營切，音煢。草旋貌。或作𦾵。

𦽔：《集韻》渠飮切，音噤。《玉篇》草名。

𦽕：《集韻》新兹切，音思。𦽕草。

𦽖：《集韻》區倫切，音囷。《類篇》地蕈之小者。通作菌。

𦽗：《集韻》分物切，音弗。后車以翟羽爲飾也。通作茀。

𦽘：《集韻》章移切，音支。《博雅》𦯓也。又同䓋。

𦽙：《集韻》雛免切，音撰。草名。《韻會》同蓀。

𦽚：《篇海類篇》同孽。詳蘖字註。

𦽛：《字彙補》與蔻同。

𦽜：《集韻》與萏同。

𦽝：《集韻》與蓏同。

𦽞：《集韻》與薍同。

𦽟：《集韻》與萹同。

𦽠：《篇海》與蔜同。

𦽡：《類篇》同耄。《直音》與𦿗同。

𦽢：《直音》與蔕同。

𦽣：《直音》同䕀。

𦽤：《玉篇》同䕛。

𦽥：《字彙補》士秦切，音濜。引《唐韻》木叢生也。○按《唐韻》作𦿒。另詳十四畫。

𦽦：《字彙補》疑卽蔓字。《穆天子傳》爰有𦽦伯。

𦽧：《字彙補》同莠。

𦽨：《字彙補》同茭。

𦽩：《字彙補》同揉。

䕎：《字彙補》方朴切，音福。草名。䕎原字从日作，不从月。

𦽪：《字彙補》同䕎。亦作𦿁。疑卽𦿁字之譌。参见䕎字。

𦽫：《海篇》音膽。箱屬。與㔶同。

𦽬：《海篇》音鳩。草相繞生也。

𦽭：《字彙補》音咸。

薯：《唐韻》常恕切。薯蕷。俗藷字。詳藷字註。

薰：《唐韻》《集韻》《韻會》《正韻》𠀤許云切，音勲。《說文》香草也。《本草註》古人祓除，以此草薰之，故謂之薰。《山海經》浮山有草焉，名曰薰草，佩之巳厲。《左傳·僖四年》一薰一蕕。《前漢·兩龔傳》薰以香自燒。又《南方草木狀》薰陸香出大秦。又灼也。《易·艮卦》厲薰心。《爾雅·釋訓》爞爞炎炎，薰也。《註》皆旱熱薰炙人。又與獯通。《史記·周本紀》薰育戎狄攻之。又與勳通。《漢·夏承碑》策薰著于王室。又《韻補》音萱。《黃庭經》沐浴盛潔棄肥薰，入室東向誦玉篇。又許運切，音訓。義同。考證：〔《漢·夏承碑》帶薰著于王室。〕謹照原文帶改策。

薱：《唐韻》《韻會》𠀤徒對切，音隊。《博雅》薱薱，茂也。《張衡·東京賦》鬱蓊薆薱。《註》草木盛貌。

薲：《唐韻》同蘋。又《山海經》崑崙之丘，有草名曰𦿜草，食之巳勞。《酉陽雜俎》瓜州飼馬以𦿜草。

薳：《唐韻》韋委切，音蔿。《說文》草也。又姓。《左傳》楚大夫薳子馮。又《集韻》雨阮切，音遠。薳志，藥草。或作蒬。又𨘏。

薴：《唐韻》女耕切，音儜。《說文》𦱊薴，草亂貌也。又薺薴，藥名。又石薺薴，生山石閒。

薵：《唐韻》直由切《集韻》𨻰留切，𠀤音儔。《類篇》草名。《博雅》薵藸，蔥也。《枚乗·七發》漃漻薵蓼。又《揚子·方言》薵、蒙，覆也。

薶：《唐韻》與埋同。《博雅》藏也。《爾雅·釋天》祭地曰瘞薶。《註》旣祭薶藏之。《淮南子·時則訓》掩骼薶骴。又《類篇》暮拜切，音韎。義同。又《集韻》陵之切，音釐。《爾雅·釋言》窒薶，塞也。又《直音》音懷。草名。又《字彙補》烏魁切，音威。汚也。《淮南子·俶眞訓》鑒明者，塵垢弗能薶。

𦾫：《篇海》古祿切，音谷。藥草名。

𦾬：《集韻》昨合切，音雜。《玉篇》草名。

𦾭：《集韻》蒡本字。

薷：《集韻》汝朱切，音儒。木耳。又《類篇》而由切，音柔。同葇。《本草》香薷。詳葇字註。

薸：《唐韻》符消切《韻會》毗霄切，𠀤音瓢。《揚子·方言》江東謂浮萍爲薸。又《集韻》紕招切，音漂。彌遙切，音描。義𠀤同。

薹：《唐韻》徒哀切《集韻》堂來切，𠀤音臺。蕓薹，菜名。又草名，夫須也。《韻會》通作臺。《陸璣詩疏》臺，莎草也。《謝朓詩》連隂盛農節，薹笠聚東葘。

𦾮：《類篇》古旱切，音笴。禾莖也。又居案切，音肝。《說文》艸也。

𦾯：《集韻》同菉。

䕒：《集韻》居牙切，音嘉。《玉篇》草名。

薺：《集韻》《正韻》𠀤在禮切，音鱭。甘菜。《詩·邶風》誰謂荼苦，其甘如薺。《董仲舒·雨雹對》薺麥始生，由陽升也。又《韻會》草名。又《類篇》才詣切，音劑。義同。又才資切，音疵。《采薺》，逸《詩》篇名。《周禮·春官·樂師》趨以采薺。又通茨，見茨字註。

𦾰：《集韻》力錦切，音廩。《爾雅·釋草》莪，蘿。《註》今莪蒿也。亦曰𦾰蒿。《本草》𦾰之爲言高也。

薻：《集韻》藻本字。《說文》从水巢聲。《五經文字》藻同薻。

𦾱：《唐韻》楚交切，音鈔。𦾱取也。《集韻》作摷。別見手部。

薼：《集韻》池鄰切，音陳。與蔯同。《類篇》䓰薼菜。《正字通》茵蔯別作茵薼。茵字作艸下囙。

𦾲：《集韻》几利切，音冀。《篇海》草名。

薽：《唐韻》章鄰切《集韻》之人切，𠀤音眞。《爾雅·釋草》茢薽，豕首。《疏》南人名爲地菘，又名蝦蟆藍，亦名蟾蜍蘭。又《五經文字》吉延切，音鸇。義同。

𦾳：《集韻》力協切，音蛺。《類篇》草木疏貌。

䕓：《唐韻》初八切，音察。《玉篇》䕓草，有毒，用殺魚。又《增韻》草芥也。《韓愈·聯句》燾養均草䕓。又《集韻》初芮切，音𠽶。草汚地也。○按《正字通》云：《廣韻》有草䕓、草廬。今《廣韻》但云草名，無草廬訓義，未知《正字通》何據。

𦾴：《集韻》蘩本字。

薾：《集韻》忍氏切，音爾。《說文》華盛也。《詩》彼薾維何。又《唐韻》奴禮切，音禰。義同。《韻會》或作𦬼。

薿：《唐韻》魚起切，音擬。《說文》茂也。《詩·小雅》黍稷薿薿。《柳宗元·賀嘉禾及芝草表》旣呈薿薿之祥，復覩煌煌之秀。又魚力切。嶷入聲，義同。

𦾵：《集韻》《韻會》𠀤娟營切，音縈。《說文》草旋貌。引《詩》葛藟𦾵之。今文通作縈。又《玉篇》𦾵，萎蕤也。又《唐韻》與𦽓同。

藀：《集韻》𤣥扃切，音螢。本作熒。《爾雅·釋草》藀，委萎。《註》藥草也。《又》葋，艼熒。詳葋字註。

藁：《集韻》《正韻》𠀤古老切，音杲。《唐韻》俗槀字。《正字通》木枯也。又藁席。《荀子·正名篇》屋室廬宇葭藁蓐，尚機筵，而可以養形。《註》以藁爲席，貧賤人之居也。又藁本，藥名。《管子·地員篇》五臭疇生蓮與蘼蕪、藁本、白芷。又《史記·屈原傳》屬草藁。《索隱註》創制憲令之本。又《前漢·陳湯傳》斬郅支及名王以下，縣頭藁街。又《韻補》車御切。《易林》蝗齧我稻，驅不可去。實穗無有，但見空藁。《正字通》引《漢書·馬援傳》藁葬註，草也。○按藳葬，藁字从禾，不从木。

䕔：《集韻》乎監切，音銜。《玉篇》草名。又《類篇》丘銜切，音嶔。菜屬。

藂：《唐韻》俗叢字。《韻會》叢或作藂。《前漢·息夫躬傳》藂棘棧棧。又《集韻》粗送切。草稚也。

䕕：《集韻》莫半切，音幔。《玉篇》草也。

𦾶：《唐韻》慈染切，音漸。《埤蒼》麥秀貌。見蔪字註。又《正韻》將廉切，音尖。義同。

𦾷：《唐韻》與蓼同。又《王應麟·詩攷》蒸在𦾷薪，衆薪也。

藃：《唐韻》許嬌切，音囂。草貌。又許交切，音虓。禾傷肥也。又《韻會》虛到切，音耗。暴起貌。《周禮·冬官·輪人》以火養其隂而齊諸其陽，則轂雖敝不藃。《鄭註》藃暴，隂柔後必橈減幬革暴起也。又《集韻》黑各切，音郝。木乾藃也。一曰草肥貌。

𦾸：《唐韻》多官切，音端。草名。

𦾹：《集韻》蘇官切，音酸。草名。

藄：《唐韻》渠之切，音其。《爾雅·釋草》藄，月爾。《註》卽紫藄也。似蕨，可食。又《集韻》居之切，音基。義同。或作𦸀、𦻆。

藅：《唐韻》房月切，音伐。《爾雅·釋草》藆藅。

藆：《唐韻》九輦切，音蹇。藆藅。註見藅。《集韻》或作𧃕。

藇：《唐韻》徐呂切，音序。《詩·小雅》釃酒有藇。《傳》美貌。又以諸切，音余。芞藇，香草。又羊洳切，音豫。藷藇，見藷字註。又余呂切，音與。蕃蕪也。又相居切，音胥。人姓。《通志·氏族略》見《姓苑》，望出吳郡。

𦾺：《唐韻》餘招切，音姚。《集韻》𦾺芅，草名。羊桃也。《爾雅》作銚，詳芅字註。又《集韻》弋笑切，音曜。義同。

藈：《集韻》涓畦切，音圭。《玉篇》草名。《爾雅·釋草》鉤，藈姑。《註》鉤，𤬏也。一名王瓜。又苦圭切，音暌。義同。

𦾻：《集韻》倚謹切，音隱。𦾻蕫草。

䕖：《集韻》同蓀。

𦾼：《集韻》同𦵷。

𦾽：《唐韻》徒合切，音沓。菈𦾽。詳菈字註。

𦾾：《集韻》䔄本字。

藉：〔古文〕𧃫《唐韻》慈夜切，音躤。《說文》祭藉也。《易·大過》藉用白茅。《註》薦藉于物。又《禮·曲禮》執玉，其有藉者則裼，無藉者則襲。《註》藉，藻也。《疏》凡執玉必有其藻，以承于玉。《儀禮·聘禮註》藉謂繅也。繅所以蘊藉玉。又《孟子》助者，藉也。《趙岐註》猶人相借力助之也。《戰國策》藉兵乞食于西周。又《前漢·薛廣德傳》廣德爲人溫雅有醞藉。《註》寬博有餘也。又《後漢·隗囂傳》光武素聞其風聲，報以殊禮，所以慰藉之良厚。又《綱目集覽》身之所依曰藉。又《釋名》咀藉也，以藉齒牙也。又秦昔切，音籍。狼藉，離披雜亂貌。《前漢·江都易王傳》國中口語藉藉，無復至江都。又《周語》宣王卽位，不藉千畝。《前漢·文帝紀》其開藉田。又《穀梁傳·哀十三年》其藉于成周，以尊天王。《註》藉謂貢獻。又《莊子·應帝王》猿狙之，便執斄之狗來藉。《註》藉，繩也。又《史記·武安侯傳》今吾身在也，而人皆藉吾弟。《註》藉，蹈也。又姓。《國語》藉偃，晉大夫。又《唐韻古音》讀胙。《史記·商君傳》註新序論：周室歸藉。《索隱》藉音胙。又《韻補》秦二切。《班固·西都賦》原野蕭條，目極四裔。禽相鎭壓，獸相枕藉。

𦾿：《唐韻》咨盈切，音晶。《玉篇》仙草。《直音》黃精也。又《類篇》蕪𦾿也。○按《本草》黃精本作精，蕪菁本作菁。《直音》《類篇》未知何據。

𦿀：《唐韻》直魚切，音除。薵𦿀，菜名，蔥也。

𦿁：《唐韻》方六切，音福。草名。

藊：《集韻》補典切，音匾。豆名。《本草》李時珍曰：藊本作扁，莢形扁也。

𦿂：《唐韻》與專切，音緣。《玉篇》𦿂尾，射干也。《本草》草名𦿂尾，根名𦿂頭。

藋：《唐韻》徒弔切，音掉。《說文》釐草也。《莊子·徐無鬼》夫逃虛空者，藜藋柱乎鼪鼬之徑。又《爾雅·釋草》拜蔏藋。《註》蔏藋赤似藜。又《詩·大雅》菫荼如飴。《疏》廣雅云：菫，藋也，今三輔之閒言猶然。又《博雅》藋梁，木稷也。又直角切，音濯。蒴藋，藥草。又音翟。灰藋。《本草註》梁𥳑文帝《勸醫文》作灰𧀝菜。

䕗：《集韻》毗至切，音鼻。草名。

䕘：《集韻》同苓。又良郢切，音領。草名。

𦿃：《集韻》山巧切，音稍。草長貌。

𦿄：《唐韻》丑亮切，音暢。草茂也。《說文》作𧀄。

𦿅：《集韻》皮孕切，音凭。草盛貌。

𦿆：《唐韻》徒浪切，音宕。䕞𦿆，毒藥。《博雅》𦶐苹，䕞𦿆也。

𦿇：《篇海》上史切，音士。鄕名，在密縣。

𦿈：《正字通》俗蘥字。

藌：《集韻》同蔤。

藍：《唐韻》魯甘切，音籃。染靑草也。《詩·小雅》終朝采藍。《周禮·地官·掌染草註》染草藍、蒨，象斗之屬。《通志》藍三種：蓼藍染綠，大藍如芥染碧，槐藍如槐染靑。三藍皆可作澱，色成勝母，故曰靑出於藍而靑於藍。又《古今注》燕支，中國人謂之紅藍。又《說文》瓜苴也。又《酉陽雜俎》藍蛇，首有毒，尾能解毒，南人以首合藥，謂之藍藥。又鳥名。《爾雅·釋鳥》秋鳸，竊藍。《註》竊藍，靑色。又濫也。《大戴禮》文王官人，藍之以樂，以觀其不寧。又地名。《晉語》三卿宴于藍臺。又山名。《水經注》新河出令支縣之藍山。又水名。《杜甫詩》藍水遠從千㵎落。又《綱目集覽》伽藍，梵語，猶中華言衆園。又姓。《通志·氏族略》戰國時中山大夫藍諸。又通襤。《傅𤣥詩》整此藍縷衣。考證：〔又鑑也。〕謹照大戴禮註鑑改濫。

𦿉：《篇海》同餕。《儀禮·特牲饋食禮》命嘗食𦿉者舉奠。《註》士使嗣子及兄弟𦿉，其惠不過族親。餘詳餕字註。

𦿊：《唐韻》落胡切，音盧。𦿊會，藥名。《本草》𦿊會，一名挐會，一名訥會，一名象膽。

𦿋：《集韻》同藒。

藎：《唐韻》《韻會》𠀤徐刃切，音燼。《本草》藎草，一名黃草，一名盭草，可染黃。又《爾雅·釋詁》藎，進也。《詩·大雅》王之藎臣。《疏》藎，忠愛之篤，進進無巳也。又《揚子·方言》藎，餘也。周鄭之閒曰藎。《註》遺餘。《馬融·長笛賦》藎滯抗絕。又秦、晉之閒炊薪不盡曰藎。或作𧃤𦳒。又𧂰。考證：〔《揚子·方言》藎，餘也。《註》遺餘，周鄭之閒曰藎。〕謹照原文註遺餘三字，移於周鄭之閒曰藎下。

𦿌：《唐韻》落戈切，同蔂。

藏：〔古文〕匨《唐韻》昨郞切《正韻》徂郞切，𠀤音鑶。《說文》匿也。《易·乾·文言》潛龍勿用，陽氣潛藏。又蓄也。《易·繫辭》君子藏器于身，待時而動。又兹郞切，音臧。草名。《司馬相如·子虛賦》其埤濕，則生藏莨、蒹葭。《註》藏莨，草中牛馬芻。又才浪切，音臓。《禮·月令》謹蓋藏。《晉語》文公之出也，豎頭須，守藏者也，不從。又與臓通。《周禮·天官·疾醫》參之以九藏之動。《註》正藏五，又有胃、膀胱、大腸、小腸。《疏》正藏五者，謂心、肝、脾、肺、腎，𠀤氣之所藏。《白虎通》人有五藏六府，何法，法五行六合也。《說文》《漢書》通用臧。考證：〔《晉語》文公之出也，豎豆須守藏者也。〕謹照原文豆改頭。〔《周禮·天官·醫師》參之以九藏之動。〕謹照原書醫師改疾醫。

𦿍：《唐韻》匹各切，音粕。《博雅》𦿍，蘀落也。又《集韻》普木切，音撲。義同。

𦿎：《集韻》芻刮切，音纂。除草也。

藐：《唐韻》亡沼切，音眇。《博雅》小也。《左傳·僖九年》以是藐諸孤，辱在大夫。又《孟子》說大人則藐之。《註》輕視貌。又《莊子·逍遙遊》藐姑射之山，有神人居焉。《註》遠也。又《張衡·西京賦》眳藐流盼。《註》藐，好視容也。又《揚子·方言》漸也。又《博雅》廣也。又莫角切，音邈。《爾雅·釋草》藐，茈草。《註》可以染紫，一名茈䓞。又《爾雅·釋詁》藐藐，美也。《詩·大雅》寢廟旣成，旣成藐藐。又《詩·大雅》誨爾諄諄，聽我藐藐。《傳》藐藐然不入也。又《韻補》叶音密。《司馬相如·上林賦》長眉連娟，微睇綿藐。色授魂與，心愉于側。又眉敎切，音貌。亦染草。

藑：《唐韻》渠營切《集韻》葵營切，𠀤音瓊。《說文》茆葍，一曰蕣也。《爾雅·釋草》葍，藑茅。《註》葍，華有赤者爲藑。藑、葍一種耳。《屈原·離騷》索藑茅以筵篿。《註》藑茅，香草。又《集韻》詳兗切，音𣎓。義同。

𦿏：《唐韻》莫紅切，音蒙。草可爲帚。《說文》灌渝也。又《博雅》甾𦿏，孽也。又《集韻》謨中切，音瞢。義同。

藒：《唐韻》《集韻》𠀤丘竭切，音朅。《爾雅·釋草》藒車，芞輿。《屈原·離騷》畦留夷與藒車。《本草》藒車香生徐州。○按《說文》作藒，《正字通》作䔾，韻書經典𠀤作藒。《正字通》存䔾去藒，未知何據。

𦿐：《唐韻》昨結切，音截。草𦿐。草名。又《博雅》治也。

䕙：《集韻》同𦿐。

𦿑：《字彙補》古葬字。註詳九畫。

𦿒：《集韻》同榛。

𦿓：《集韻》𦼷本字。

𦿔：《集韻》同蔽。

䕚：《集韻》同蕢。

𦿕：《集韻》同樵。

𦿖：《集韻》盧谷切，音鹿。𦿖菌，草名。地䓴也。

𦿗：《集韻》同耄。《書·呂𠛬註》耄今作𦿗。

𦿘：《集韻》同葅。

𦿙：《玉篇》同蘀。

䕛：《集韻》訖洽切，音夾。草名。

𧀠：《集韻》田黎切，音提。草名。

䕞：《唐韻》來宕切。同莨。

藕：《唐韻》五口切，音偶。《爾雅·釋草》荷，芙蕖。其根藕。《韻會》凡芙蕖行根如竹行鞭，節生一葉一華，華葉常偶，故謂之藕。《續博物志》藕生應月，閏月益一節。又地名。《水經注》白渠又徑藕原。又《唐韻古音》音麌。《司馬相如·上林賦》與波搖蕩，奄薄水渚。唼喋菁藻，咀嚼菱藕。《說文》作蕅。《類篇》作𦸲。

𧀡：《集韻》莊陷切，音蘸。滔𧀡，濕貌。

𧀢：《集韻》同屟。

𧀣：《集韻》視佳切，音誰。草器。

藖：《集韻》侯襇切，音莧。菫草。又《集韻》何閒切，音閑。莝餘草莖。《元結詩》豈欲皁櫪中，爭食麧與藖。又《博雅》䡩藖，𩋆也。又丘閑切，音慳。草名。

𧀤：《集韻》醜止切，音齒。馬𧀤，草名，本作齒。

𧀥：《唐韻》於求切，音憂。菜名。

䕟：《集韻》虛陵切，音興。䕟蕖，菜名。一曰芸薹。

𧀦：《集韻》籠五切，音魯。草也，可以束。《唐韻》同蓾。

𧀧：《唐韻》武亙切，音懜。詳𧄼字註。

𧀨：《集韻》力涉切，音獵。草動也。

𧀩：《唐韻》斯義切，音賜。草也。

𧀪：《說文》同䕩。

𧀫：《正字通》俗薚字。

藗：《唐韻》桑谷切《韻會》蘇木切，𠀤音速。《說文》牡茅。《爾雅·釋草》藗，牡茅。《註》白茅屬。通作蔌。

藘：《唐韻》力居切《集韻》凌如切，𠀤音閭。《詩·鄭風》茹藘在阪。《爾雅·釋草》茹藘。《註》今之蒨也，可以染絳。《疏》一名地血，齊人謂之茜，徐州人謂之牛蔓。

𧀬：《唐韻》息七切，音膝。藥名，䒜𧀬。詳䒜字註。亦作𦸝。

𧀭：《集韻》符袁切，音煩。草名。

𧀮：《唐韻》芳無切，音孚。花𧀮。《集韻》華之通名。鋪爲華貌，謂之𧀮，或作𦺉。

藙：《集韻》魚旣切《韻會》疑旣切，𠀤音毅。《禮·內則》三牲用藙。《註》藙，煎茱萸也。《說文》作𧆈。《玉篇》作𧅙。

𧀯：《集韻》式荏切，音審。草名。

𧀰：《集韻》田黎切，音提。羊𧀰，草名。本作蹄。

𧀱：《韻會》同蔕。

藚：《唐韻》似足切，音續。《說文》水舄也。《爾雅·釋草》藚，牛脣。《詩·魏風》彼汾一曲，言菜其藚。《疏》今澤瀉也。又《本草》藚斷，藥名。

䕠：《集韻》放吠切，音廢。籧篨也。或作蕟。

藛：《集韻》洗野切，音寫。澤藛，藥草。《爾雅·釋草》蕍藛。《註》今澤藛也。

䕡：《唐韻》力居切《集韻》凌茹切，𠀤音閭。菴䕡草。詳菴字註。又《本草》䕡茹，一名離婁，一名掘据。亦作藘。

𧀲：《唐韻》弋雪切，音悅。草名。似芹。《玉篇》葉似竹，生水旁。

藜：《唐韻》郞奚切，音犂。蒿類。《禮·月令》藜莠蓬蒿𠀤興。《前漢·司馬遷傳》墨者，糲粱之食，藜藿之羹。《註》藜草似蓬。《爾雅翼》藜，莖葉似王芻，兗州蒸爲茹，又可爲杖。《晉書·山濤傳》文帝以濤母老，贈藜杖一枝。又《揚雄·甘泉賦》配藜四施。《註》配藜，披離也。又懸藜，玉名。《史記·范睢傳》梁有懸藜。

𧀳：《集韻》羊至切，音肄。義與蕼同。

𧀴：《唐韻》甫無切，音膚。草名。《博雅》地葵，地𧀴也。《本草》一名鴨舌草，一名涎衣草，莖苗可爲掃帚。

𧀵：《唐韻》《集韻》𠀤所斬切，鬖上聲。芟林木也。《說文》本蔪字，或从槧。又《類篇》疾染切，音漸。草相蔪苞。《正字通》俗作𦾶。

藝：〔古文〕秇《唐韻》魚祭切《韻會》倪祭切，𠀤音蓺。才能也。《禮·禮運》月以爲量，故功有藝也。《註》藝猶才也。又《周禮·天官·宮正》會其什伍，而敎之道藝。《註》藝謂禮、樂、射、御、書、數。又《書·舜典》歸，格于藝祖。《傳》告至文祖之廟。藝，文也。又《王延壽·魯靈光殿賦》觀藝於魯。《註》六經也。又《左傳·文六年》陳之藝極。《註》藝，準也。《司馬相如·上林賦》藝殪仆。《註》所射準的爲藝。又《家語》合諸侯而藝貢事禮也。《註》藝，分別貢獻之事也。又《晉語》貪欲無藝。《註》藝，極也。又姓。《通志·氏族略》有藝氏。又與蓺通。《韻會》種也。《書·禹貢》蒙羽其藝。《傳》兩山巳可種藝。《孟子》樹藝五穀。又《韻補》五結切，叶音臬。《丘遲·思賢賦》備百行之高致，談九流之洪藝。諒可雜而非染，跡每同而常別。考證：〔《書·舜典》歸格于藝祖。《傳》告止文祖之廟。〕謹照原文告止改告至。

𧀶：《集韻》丁計切，音帝。《爾雅·釋木》棗李曰𧀶之。《疏》𧀶謂治棗李皆去其𧀶。𤴡者，抵也。或从艸。

𧀷：《正字通》同𧂇。

𧀸：《篇海》同僕。

藞：《集韻》呂下切，音砢。《玉篇》藞䕢，不中貌。又《類篇》藞苴，泥不熟貌。《正字通》䖃字之譌。○按《集韻》《玉篇》諸書，藞與䖃文義各別，唯《唐韻》藞䕢之藞，文从三若，而仍引《玉篇》藞字訓註，是借䖃爲藞，非䖃卽藞也。《正字通》論非，今從《字彙》。

藟：《集韻》魯水切《正韻》魯猥切，𠀤音壘。《唐韻》葛藟，葉似艾。《詩·周南》葛藟纍之。《陸璣云》藟，一名巨苽，似燕薁，亦延蔓生。又《本草》蓬藟，一名陵藟，一名隂藟。又《博雅》藟，藤也。《本草》千歲藟。《唐書·方技傳》姜撫服常春藤，使白髮還鬒。常春藤者，千歲藟也。又山名。《山海經》藟山，其上有玉，其下有金。又《集韻》倫追切，音罍。義同。或作虆。

藠：《集韻》胡了切，音皛。草名。又《玉篇》音叫。《本草》薤，一名藠子。或作蕎，非。

藡：《玉篇》同荻。

䕢：《集韻》竹下切，音𦅁。《玉篇》藞䕢。見藞字註。

藢：《集韻》展里切，音徵。《玉篇》紫芋也。

藣：《唐韻》彼爲切《韻會》班糜切《正韻》逋眉切，𠀤音陂。《說文》草也。又《集韻》蒲糜切，音皮。部靡切，音被。義𠀤同。又彼義切，音賁。筍𧇀飾。《爾雅·釋器》旄謂之藣。《疏》旄牛尾，一名藣，舞者所執也。《集韻》或作𧄾、𧀛。

藤：《唐韻》《正韻》𠀤徒登切，音騰。《說文》藟也。今總呼草蔓延如藟者。又《集韻》苰藤，草名。胡麻也。又州名。《韻會》隋攺永平州爲藤州。《唐書·李嗣眞傳》來俊臣獄興，嗣眞上書，流藤州。

藥：《唐韻》以灼切《韻會》弋約切，𠀤音躍。《說文》治病草。《史記·三皇本紀》神農氏甞百草，始有醫藥。《急就篇註》草木、金石、鳥獸、蟲魚之類，堪愈疾者，總名爲藥。又《本草》芍藥。詳芍字註。又療也。《詩·大雅》多將熇熇，不可救藥。《莊子·天地篇》有虞氏之藥瘍也。又姓。《通志·氏族略》藥氏，望出河内，後漢南陽太守藥崧，晉有牙門藥冲。又《韻會》式灼切，音鑠。灼藥，熱貌。《丘遲·思賢賦》心灼藥如傷。又旅灼切，音略。《張衡·南都賦》歸鴈鳴鵽，黃稻鱻魚，以爲勺藥。《註》勺藥，五味之和。藥音略。《西溪叢語》言勺藥者，乃以魚肉等物爲醢食也。《韓退之·郾城聯句詩》五鼎調勺藥。又，難祈却老藥。上藥旅酌切，下藥以灼切，二藥不同音。又《唐韻古音》醫藥之藥去聲，音効。又《字彙補》與籞苑之籞同。李正己曰：園亭中藥闌，闌卽藥，藥卽闌，猶言圍援，非花藥之闌。《漢書·宣帝紀》：池藥未幸者，假與貧民。凡《漢書》闌入宮禁，闌字多从艸，則藥闌字義尤分明也。

藦：《集韻》莫臥切，音磨。藦訶，草名。又《本草》蘿藦。見蘿字註。

藧：《集韻》戸管切，音緩。《直音》藨也。

藨：《唐韻》平表切，音殍。《說文》草名。鹿藿也。又《玉篇》蒯屬，可爲席。《增韻》可爲屨。《儀禮·喪服傳疏》屨者，藨蒯之菲也。《張衡·南都賦》其草則藨苧薠莞。又《集韻》蒲嬌切，音瀌。《爾雅·釋草》藨麃。《註》卽莓也。江東人呼爲藨莓。《爾雅·釋木》葥，山莓。《註》今之木莓，實似藨莓而大。又《韻會》悲嬌切，音鑣。猋藨，苕別名。《柳宗元詩》寧惟迫魑魅，所懼齊蔒藨。《註》《禮記》蔒蒿悽愴。藨與蒿同類。考證：〔《爾雅·釋草》藨藨。〕謹照原文藨藨改藨麃。

𧀹：《直音》同蔗。

藩：《唐韻》甫煩切《集韻》方煩切，𠀤音翻。籬也。《易·大壯》羝羊觸藩。《爾雅·釋言》樊藩也。《疏》樊圃之藩也。又域也。《莊子·大宗師》吾願遊于其藩。又《韻會》與蕃通。屛也。《詩·大雅》价人維藩。又通轓。《周禮·春官·巾車》漆車藩蔽。《註》藩，今時小車，漆席以爲之。又附袁切，音煩。《爾雅·釋草》蕁，䒞藩。《疏》藥草知母也。又《韻補》方文切，叶音分。《韓愈·苗夫人墓銘》或毗于王，或式于藩。是生夫人，載穆令聞。《五經文字》藩本藩籬字，亦作藩屛字，今獨用爲藩籬字。

𧀺：《唐韻》胡結切，音纈。《玉篇》草名。《博雅》龍𧀺，馬蓼也。

藪：《唐韻》《集韻》𠀤蘇后切，音叟。《爾雅·釋地》十藪。《註》大澤也。《周禮·天官·大宰》藪牧養藩鳥獸。《風俗通》藪，厚也。有草木魚鼈，所以厚養人也。《詩·鄭風》叔在藪。又《唐韻古音》讀數。《易林》山林麓藪，非人所處。又《集韻》引《聘禮》十六斗曰籔。或从艸。又《韻會》窶藪，戴器也。《前漢·東方朔傳註》以盆盛物戴於頭者，則以窶藪薦之。《蘇林曰》藪音數錢之數。又《集韻》千𠋫切，音凑。《周禮·冬官·輪人》以其圍之，阞捎其藪。《註》藪讀爲蜂藪之藪，謂轂空壷中也。蜂藪，猶言趨也。藪者，衆輻之所趨也。

藫：《唐韻》徒含切，音潭。《爾雅·釋草》藫，石衣。《註》水苔也。又《玉篇》海藻也，又名海蘿，如亂髮生海水中。又《字彙補》以寢切，淫上聲。藫湛，水動搖貌。

藬：《唐韻》他回切，音推。《爾雅·釋草》藬，牛蘈。《註》今江東呼草爲牛蘈者，高尺餘許，方莖，葉長而銳，有穗，穗閒有華，華紫縹色，可淋以爲飮。又《集韻》徒回切，音頹。義同。

𧀻：《集韻》都甘切，音耼。𧀻棘，草名。

藭：《唐韻》《集韻》𠀤渠弓切，音窮。《說文》营，藭也。詳芎字註。

𧀼：《說文》薛本字。《六書正譌》別作𦵮，非。

藮：《集韻》同樵。

藯：《集韻》紆胃切，音尉。萒藯，草名。通作蔚。

藰：《玉篇》六九切。《集韻》力九切，𠀤音柳。《玉篇》藰，章陸。又《集韻》力求切，音留。藰弋，亦草名也。又《司馬相如·上林賦》藰莅芔歙。《註》衆聲貌也。考證：〔《集韻》力九切，音柳。《玉篇》草名。《爾雅·釋草》藰章陸。〕謹按藰章陸三字出玉篇不出爾雅，謹照玉篇原文改玉篇六九切。集韻力九切，𠀤音柳。玉篇藰章陸。

䕣：《集韻》何葛切，音曷。《玉篇》似蕨，生水中。○按《唐韻》从楬，《集韻》《玉篇》从褐，今𠀤存。

𧀽：《集韻》同菹。

䕤：《集韻》同蘄。

𧀾：《集韻》同蕛。

藱：《集韻》同回。

𧀿：《集韻》同𧃐。

𧁀：《說文》𦼮本字。《正字通》作𦾮。

𧁁：《說文》女庚切，音鬡。䍧𧁁，可以作縻綆。又《集韻》如陽切，音穰。奴當切，音囊。《直音》音能。義𠀤同。○按《集韻》字作蘘，又作𧅍，《玉篇》作𧂘，《直音》作𧃱，凡文五音四，義𠀤同。

𧁂：《玉篇》同䔹。

𧁃：《篇海類編》與蓄同。

𧁄：《五音集韻》與葥同。

䕥：《佩觿集》音義同苨。註見五畫。

𧁅：《佩觿集》別本證字。《字彙補》作𧁆。

𧁆：註見𧁅。

𧁇：《字彙補》古文若字。註見五畫。

𧁈：《字彙補》魚揭切，音孽。餘枿也。又姓。

𧁉：《字彙補》房覽切，音犯。《篇韻》法式也。

𧁊：《字彙補》莫耕切，音萌。瓦上瓦也。亦作𧂡。

𧁋：《字彙補》眉殞切，音敏。草名。

𧁌：《字彙補》同夢，見《韻寶》，从卝不从艸。或作𦿛。

𧁍：《字彙補》作孔切，音總。與薻同。又《篇海類編》子皓切，音藻。見周禮薻車註。

𧁎：《字彙補》人名。宋李𧁎，著《晉書指掌》十二卷，見《文獻通考》。音義未詳。

𧁼：《集韻》旬爲切，音隨。《類篇》莎也。《正字通》俗䔺字。

𧁽：《玉篇》《集韻》𠀤同蔆。《說文》蔆，从遴。

藶：《唐韻》郞擊切，音歷。葶藶。詳葶字註。

䕦：《唐韻》以成切，音盈。菊華也。《直音》或作萾。

䕧：《唐韻》下巧切，音澩。《博雅》䕧，根也。亦竹笋也。又古巧切，音狡。《類篇》藕根也，江東謂之䕧。又弓角接亦曰䕧。又《集韻》何交切，音爻。義同。考證：〔《博雅》株根也。亦竹笋也。〕謹照原文文義株改䕧。

𧁾：《唐韻》落侯切，音樓。《玉篇》𦸈𧁾，土瓜也。或作𦭯。

𧁿：《集韻》徒谷切，音獨。𧁿活，藥名。本作獨。又殊玉切，音蜀。菜名。

䕨：《篇海》徒登切，音滕。䕨蘿。《直音》與藤同。

藷：《唐韻》章魚切，音諸。《說文》藷蔗也。《張衡·南都賦》藷蔗薑䪤。《註》甘蔗也。詳蔗字註。又常恕切，音署。《博雅》藷藇，署預也。《山海經》景山，其上多藷藇。《郭註》藷音曙。今江南單呼爲儲，語有輕重耳。又《集韻》陳如切，音除。義同。或作𧄔。

藸：《唐韻》陟魚切，音猪。《玉篇》藸蒘草。又《集韻》陟加切，音奓。藸𦬻，亂草。又直魚切，音除。《爾雅·釋草》菋，荎藸。《郭璞註》五味也。《集韻》或作蕏。

𧂀：《集韻》同藐。

𧂁：《集韻》之膳切，音戰。《玉篇》草名。

𧂂：《集韻》子賤切，音箭。《類篇》草名。

𧂃：《集韻》戸感切，音頷。同莟。開華也。又《玉篇》胡紺切，音憾。義同。

藹：《唐韻》《集韻》《韻會》《正韻》𠀤于蓋切，音靄。《玉篇》晻藹，樹繁茂貌。《揚雄·河東賦》鬱蕭條其幽藹。又《爾雅·釋訓》藹藹。《註》賢士盛多之容止。《詩·大雅》藹藹王多吉士。《傳》藹藹，濟濟也。又姓。《通志·氏族略》齊南海太守藹燠。又《韻會》倚亥切，音靉。草叢雜貌。又《韻補》叶音翳。《揚雄·羽獵賦》車騎雲會，登降闇藹。泰華爲旒，熊耳爲綴。

𧂄：《集韻》同萏。

藺：《唐韻》《韻會》𠀤良刃切，音吝。《說文》莞屬。《玉篇》似莞而細，可爲席。一名馬藺。又地名。《史記·魏世家》敗趙北藺。又姓。《通志·氏族略》韓厥𤣥孫康，食采于藺，因氏焉。相如爲趙上卿。又《前漢·鼂錯傳》具藺石。《註》城上雷石也。

𧂅：《集韻》疏簪切，音參。禾長貌。

藻：《唐韻》《韻會》𠀤子皓切，音早。《說文》水草也。《詩·召南》于以采藻。《箋》藻之言澡也。《陸璣云》生水底。又《班固·東都賦》鋪鴻藻。《陸機·文賦序》故作《文賦》，以述先士之盛藻。《註》《孔安國·尚書傳》曰：藻，水草之有文者，以喻文焉。又《後漢·劉陶傳》武旅有鳧藻之士。《註》鳧得水藻，言喜悅也。又《韻會》今屋上覆橑，謂之藻井。《風俗通》宮室象東井，刻荷蔆水草，所以厭火也。《張衡·西京賦》蒂倒茄于藻井。又藻藉，所以薦玉者。詳藉字註。又姓。《正字通》南北朝有藻重。又《集韻》側絞切，音爪。義同，或作薻、𧅂。《干祿字書》俗作𦸼。又𧀉。

藼：《集韻》萱本字。

䕩：《唐韻》盧皓切，音老。《說文》乾梅之屬。《周禮·天官·籩人》饋食之籩，其實棗、㮚、桃、乾、䕩、榛實。又《漢制攷》後漢長沙王始煑草爲䕩。又《集韻》郞到切，音潦。義同。

藽：《集韻》《正韻》𠀤初覲切，音櫬。木名，槿也。或从木作櫬。詳櫬字註。

藾：《唐韻》盧蓋切，音賴。《爾雅·釋草》萍，藾蕭。《註》今藾蒿也。又《韻會》䕃也。《莊子·人閒世》隱將芘其所藾。《玉篇》又作䓶。

藿：《唐韻》虛郭切，音霍。《說文》作𧆑，尗之少也。《詩·小雅》皎皎白駒，食我場藿。《儀禮·公食大夫禮》牛藿。《註》藿，豆葉。又《爾雅·釋草》蔨，鹿藿。《註》今鹿豆也。又香草。《左思·吳都賦》草則藿蒳豆蔻。《註》異物志曰：藿香，交阯有之。又《洞冥記》釣影山，去昭河三萬里，丹藿生於影中，葉浮水上。又《集韻》選委切，音髓。草木花敷貌。通作靃。《楚辭·招隱》靑莎雜樹兮，薠草霍靡。亦作𧆑。《江摠·燕燕于飛詩》銜花弄𧆑靡。

䕪：《集韻》直格切，音宅。《唐韻》䕪藛，藥草，車前別名。《集韻》亦作蘀。

蘀：《唐韻》他各切《韻會》闥各切，𠀤音託。《說文》草木凡皮葉落陊地爲蘀。《詩·鄭風》蘀兮蘀兮，風其吹汝。《傳》蘀，槁也。又《豳風》十月隕蘀。又《西京雜記》葭蘆之未解葉者，謂之紫蘀。又《字彙補》草名。出甘棗山，葵木而杏葉，見《山海經》。《玉篇》作𦿙。考證：〔《詩·豳風》十月殞蘀。〕謹照原文殞改隕。

蘁：《集韻》《正韻》𠀤五故切，音悟。《類篇》逆也。《周禮·春官·占夢》一曰正夢，二曰噩夢。列子作蘁。《莊子·寓言篇》使人乃以心服，而不敢蘁立。又逆各切，通萼。《唐韻古音》萼卽㖾字，俗加艸，蘁又萼之別出，卽一字也。

蘂：《唐韻》如壘切《集韻》乳捶切，𠀤蕤上聲。《韻會》草木華蘂。《廣韻》華內曰萼，華外曰蘂。

蘃：《正字通》蘂字之譌。

䕫：《正字通》𧅄字之譌，从𦫳不从艸。

𧂆：《集韻》居欠切，音劒。藥草。俗呼蜀夜干。《玉篇》𧂆草，時人取根含治喉痛。

䕬：《正韻》居良切，音薑。《說文》禦濕之菜。《玉篇》辛而不葷也。或作薑。《論語》不撤薑食。《司馬相如·上林賦》茈薑，蘘荷。《註》茈薑，子薑也。《崔駰·七依》資以陽樸之薑。《酉陽雜俎》山上有薑，下有銅錫。又山薑。《南方草木狀》山薑花于葉閒吐花，作穗如麥粒，軟紅色。《唐韻》《集韻》𠀤作𧅁。《六書正譌》俗作薑。

𧂇：《集韻》同蕁。《說文》蕁，或从爻。又《類篇》徐心切，音尋。海蘿也。《集韻》作𧂗。

䕭：《唐韻》徐鹽切，音撏。《玉篇》菜也。《齊民要術》䕭菜，似䓠荃菜也。又《類篇》五原之韭曰䕭。又《集韻》慈鹽切，音潛。草名。《墨莊漫錄》川峽閒有一種惡草，羅生于野，土人呼爲䕭麻，其枝葉拂人肌肉卽成瘡疱，浸淫漬爛，久不能愈。《白居易詩》颶風千里黑，䕭草四時靑。○按《墨莊漫錄》本註音㻸，《正字通》引此訛㻸作瓚，因斷之曰讀䕭爲瓚者，俗音也，應音爛。此臆說無據。

蘄：《唐韻》《集韻》《類篇》渠之切《正韻》渠宜切，𠀤音其。《玉篇》草也。《韻會》似蛇牀。《爾雅·釋草》蘄茝，蘼蕪。又《張衡·西京賦》結駟方蘄。《註》馬銜也。又《莊子·齊物論》予惡乎知夫死者不悔其始之蘄生乎。《註》蘄，求也。《史記·秦本紀》蘄年宮。《註》蘄年，求年也。又地名。《前漢·地理志》江夏郡蘄春。又姓。《通志·氏族略》漢有弘農太守蘄良。又《韻會》渠斤切，音芹。《爾雅·釋草》薜，山蘄。《註》《廣雅》云：山蘄，當歸。又《集韻》居希切，音機。沛郡有蘄縣。或作鄿。

𧂈：《唐韻》《集韻》𠀤子了切，勦上聲。草名。《玉篇》似薺菜。

𧂉：《集韻》蒲波切，音婆。《類篇》白蒿也。

𧂊：《集韻》同薤。

蘅：《唐韻》戸庚切，音行。《玉篇》香草也。《爾雅·釋草》杜，土鹵。《註》杜衡也，似葵而香。《唐本草註》杜衡，葉似葵，形如馬蹄，故俗云馬蹄香。《屈原·離騷》雜杜蘅與芳芷。俱作衡。又微蘅，草名。《述異記》魏興錫山多生微蘅草。又《唐韻古音》音杭。《屈原·九歌》白玉兮爲瑱，疏石兮爲芳。芷葺兮荷蓋，繚之兮杜蘅。《宋玉·風賦》獵蕙草，離秦蘅，被辛夷，槩稊楊。考證：〔《宋玉·風賦》獵蕙草，雜秦蘅〕謹照原文雜改離。

𧂋：《集韻》皮冰切，音憑。𧂋𧂋，草木盛貌。

𧂌：《說文》蕣本字。

蘆：《唐韻》落胡切《韻會》《正韻》龍都切，𠀤音盧。《說文》蘆菔也。一曰薺根。《爾雅·釋草》葖，蘆萉。又《玉篇》葦之未秀者爲蘆。又藥名。《本草》黎蘆，一名蔥葵。又城名。《北史·皮豹子傳》宋以文德爲武都王，守葭蘆城。又水名。《水經注》長蘆水又東徑九門波故縣也。又關名。《杜甫詩》少留周家窪，欲出蘆子關。又《集韻》淩如切，音閭。亦藥名。《本草》漏蘆。《博雅》飛廉，漏蘆也。

𧂍：《集韻》雛免切，音撰。草名。《韻會》同蓀。

蘇：《唐韻》素姑切《集韻》《正韻》孫租切，𠀤音酥。《說文》桂荏也。《本草》紫蘇。《註》蘇，从穌，舒暢也。蘇性舒暢，行氣和血，故謂之蘇。蘇乃荏類，而味辛如桂，故《爾雅》謂之桂荏。又《揚子·方言》蘇，芥草也，江淮南楚之閒曰蘇。又木名。《詩·鄭風》山有扶蘇。《傳》扶蘇，扶胥，小木也。又流蘇。《西京雜記》昭陽殿壁帶往往爲黃金釭，皆銜五色流蘇。《司馬相如·上林賦》《註》蘇，析羽也。又息也。《書·仲虺之誥》后來其蘇。又死更生。《戰國策》勃然乃蘇。又取也。《屈原·離騷》蘇糞壤以充幃兮。《綱目集覽》取草曰蘇。又《韻會》蘇蘇，氣索貌。《易·震卦》震蘇蘇。《註》恐懼不安之貌。《王註》躁動貌。又臺名。《吳語》高高下下，以罷民于姑蘇。《註》姑蘇，臺也。又亭名。《後漢·郡國志》襄國有蘇人亭。又國名。《魏志·東夷傳》諸國各有別色，名之爲蘇塗。又姓。《書·立政》司𡨥蘇公。《傳》忿生爲武王司𡨥，封蘇國。又《集韻》山於切，音疋。詩扶蘇之蘇，徐邈讀疋。又《字彙補》蘇故切，音傃。《荀子·議兵篇》蘇刃者死。《註》蘇讀作傃，謂相向格鬭者。

𧂎：《正字通》俗薧字。

蘈：《唐韻》杜回切，音頹。《爾雅·釋草》藬，牛蘈。詳藬字註。

䕮：《集韻》丘六切，音麴。《類篇》䕮薼，華靑黃色。

䕯：《集韻》《玉篇》𠀤與薸同。

𧂏：《唐韻》落消切，音遼。《玉篇》草木莖葉疎也。

蘉：《唐韻》莫郞切，音茫。勉也。《書·洛誥》汝乃是不蘉，乃時惟不永哉。又《集韻》彌登切，音瞢。義同。

蘊：《唐韻》於粉切《韻會》《正韻》委粉切，𠀤音縕。《玉篇》積也，聚也，蓄也。《詩·大雅》蘊隆蟲蟲。又《檜風》我心蘊結。又《左傳·隱三年》蘋蘩、薀藻之菜。《韻會》云：應作蘊。《註》蘊藻，聚藻，此草好聚生也。又聚草以𤑔火曰蘊。《韓詩外傳》里母朿蘊，請火于去婦之家。《前漢·召信臣傳》𤓉蘊火。又《類篇》於問切，音慍。義同。又《韻會》與怨通。《荀子·富國篇》富有天下而無怨財。《註》怨同蘊。又與宛通。《荀子·富國篇》使民夏不宛暍。《註》宛讀爲蘊。又與縕通。《易·繫辭》乾坤其易之縕耶。又《羣經音辨》紆云切，音氳。蘊淪，波也。《爾雅·釋水》小波爲淪。《註》言蘊淪。又讀入聲。《莊子·齊物論》萬物盡然而以是相蘊。《註》於積反。又《集韻》烏昆切，音溫。《揚子·方言》饒也。

蘋：《唐韻》符眞切《正韻》毘賔切，𠀤音頻。《說文》本作𦿜。大萍也。《爾雅·釋草》萍蓱，其大者蘋。《本草集解》四葉合成一葉，如田字者，蘋也。《詩·召南》于以采蘋。《傳》古之將嫁女者，必先禮之于宗室，牲用魚，芼之以蘋藻。《箋》蘋之言賔也。《釋文》韓詩云：沈者曰蘋。《呂氏春秋》菜之美者，崑崙之蘋。《爾雅翼》蘋似槐葉，而連生淺水中，五月有華白色，故謂之白蘋。《楚辭·九章》登白蘋兮騁望。考證：〔《詩·召南》于以采蘋。《疏》韓詩云，沈者曰蘋。〕謹照原書疏改釋文。〔《呂氏春秋》海菜之美者，崑崙之蘋。〕謹按原文海字屬上文不屬本句，今省海字。

𧂐：《集韻》子智切，音鮆。草名。又《類篇》草積。又《字彙補》古與積字通，漢隷碑：𧂐萬世之基。

𧂑：《字彙》同薦，見《石鼓文》。鄭云：今省作𧂑。

蘌：《唐韻》魚巨切《集韻》偶舉切，𠀤音語。蘌蘙也。《張衡·東京賦》于東則洪池淸蘌。《註》蘌，在池水上作室，可用棲鳥，入則捕之。又地名。《史記·建元以來侯者年表註》蘌兒在吳越界，今爲鄕也。考證：〔《張衡·東京賦》于東則拱池淸蘌。〕謹照原文拱池改洪池。〔《史記·建元侯者年表索隱註》蘌况在吳越界。〕謹照原書建元下增以來二字。省索隱二字。蘌况改蘌兒。

𧂒：《唐韻》《集韻》𠀤側角切，音捉。藥草。《博雅》𧂒，蒵毒，附子也。《類篇》或作䕴，亦作𧄝。◎按與𧂒字形同，音義俱別。

𧂓：《集韻》馳古作𧂓。註詳馬部三畫。

𧂔：《唐韻》《集韻》胡谷切《韻會》戸谷切，𠀤音斛。《玉篇》𧂔菜，生水中，可食。

𧂕：《集韻》耄古作𧂕。詳見老部四畫。

𧂖：《集韻》與䔷同。

𧂗：《集韻》與𧂇同。

𧂘：《玉篇》與蘘同。

𧂙：《玉篇》《集韻》𠀤同蕮。

䕰：《集韻》符袁切，音煩。草名。《爾雅·釋草》𧂇，莐䕰。《直音》同藩。詳藩字註。

𧂚：《集韻》同菹。《說文解字》𦼬或从缶。

𧂛：《集韻》謨耕切，音萌。草名。似苕，可爲帚。

𧂜：《集韻》郡羽切，音窶。《玉篇》草名。一曰木耳。

𧂝：《五音篇海》莫結切，音蔑。目無睛也。○按疑卽䁾字之譌。

䕱：《玉篇》徒侯切，音頭。草名。

𧂞：《玉篇》囚纖切。菜也。

𧂟：《說文》蕢本字。

𧂠：《篇海》渠位切，音匱。

蘍：《篇海》同薰。

𧂡：《直音》莫耕切，音萌。屋上瓦𧂡也。《字彙補》作𧁊。《篇海》讀若蒙。

𧂢：《直音》音監。

𧂣：《直音》古祿切，音谷。𧂣草，藥名。

𧂤：《直音》音樹。𧂤藇。◎按與𧄔字義同，應卽𧄔字之譌。

𧂥：《直音》古文葬字。註見九畫。

𧂦：《韻學集成》奴侯切。草也。○按音義與𧅘同，疑卽𧅘字之譌。

蘎：《字彙補》古文驥字。註詳馬部十七畫。《穆天子傳》右驂赤蘎，而左白𠌾。

𧂧：《五音篇海》與䕕同。

𧂨：《字彙補》丁計切，音帝。姓也。

𧂩：《字彙補》辛勞切，音騷。《乾坤鑿度》農穀衣𧂩細草，似衣銜形也。

𧂪：《字彙補》《尤射·學訓篇》日昬衎輯，采𧂪錠蠢于學。音義未詳。或云蕆字之譌。

蘏：音絅。《王應麟·詩攷》衣錦尚蘔。出《尚書大傳》。

𧂫：音義未詳。《易林》兩心相悅，共其茀𧂫。《註》茀𧂫，別本作茅藘。

蘖：《正韻》魚列切，音臬。斫木餘。又肄生曰蘖。又《字彙補》姓也。《何氏姓苑》本姓薛，東莞人避仇改之。《字彙》木櫱字有屮無艸，今从艸，似誤。○按《正韻》亦下从𣎴，非从木。疑卽櫱字之譌。《集韻》博厄切，音擘。《唐韻》俗檗字。《說文》黃木也。或从薛。《本草》李時珍曰：蘗，木名。義未詳。俗作黃柏者，省寫之譌也。《鮑昭·行路難》剉蘗染黃絲，黃絲歷亂不可治。又與薛通。詳薜字註。

蘗：《集韻》博厄切，音擘。《唐韻》俗檗字。《說文》黃木也。或从薛。《本草》李時珍曰：蘗，木名。義未詳。俗作黃柏者，省寫之譌也。《鮑昭·行路難》剉蘗染黃絲，黃絲歷亂不可治。又與薛通。詳薜字註。

蘘：〔古文〕𧅍《唐韻》汝陽切，音穰。《說文》蘘荷也，一名葍蒩。《本草註》今人呼赤者爲蘘荷，白者爲覆苴，蓋食以赤者爲勝，入藥以白者爲良，同一種耳。《司馬相如·上林賦》茈薑蘘荷。《急就篇註》蘘荷，莖葉似薑，其根香而脃，可以爲菹，又治蠱毒。《柳宗元·詩註》蘘荷性好隂，在木下生者尤美，故《潘岳·閒居賦》曰：蘘荷依隂。又《集韻》思將切。同葙。奴當切。同蘘。互詳葙、蘘字註。考證：〔《司馬相如·子虛賦》茈薑蘘荷。〕謹照原文子虛賦改上林賦。

𧃏：《集韻》徂感切，慙上聲。《篇海》菖蒲葅也。《正字通》《左傳》作歜。《集韻》贅作𧃏。

蘙：《唐韻》《正韻》𠀤於計切，音翳。蘙薈，草盛貌。又《集韻》草名。

蘚：《唐韻》息淺切，音癬。苔蘚也。《本草》屋遊，一名瓦蘚。又《述異記》苔草亦呼宣蘚。《韻會》蘚，垣衣。一曰白草名。

䕳：《集韻》民𤰞切，音彌。草名。或作𦰴。

蘛：《唐韻》余六切，音育。茂也。《左思·吳都賦》異荂蓲蘛。《註》敷蘛，花開貌。又《集韻》容朱切。《篇海》同萮。《玉篇》亦作𧃠。

𧃐：《集韻》直炙切，音擲。《類篇》草名。《博雅》羊蹢躅。見䕽字註。或作𧀿。又作𧀿。𧀿字原作艸下躑。

蘜：《集韻》同菊。《唐韻》作蘜。蘜字勹内从禾作。

𧃑：《集韻》渠焉切，音乾。草也。

蘝：《正字通》俗蘞字。

蘞：《唐韻》力鹽切，音廉。蔓草。《詩·唐風》葛生蒙楚，蘞蔓于野。《疏》蘞似括樓，葉盛而細。又良冉切，音斂。《說文》同薟。白蘞，藥名。又烏蘞莓。《本草》五葉如白蘞。又《集韻》力驗切，音殮。義同。又虛嚴切，音杴。詳薟字註。或作蘞蘞字从𣫍作。。

𧃒：《集韻》隴主切，音縷。草名。《爾雅·釋草》蔜，𦺋𧃒。《註》今繫縷也。

𧃓：《唐韻》居六切，音掬。《說文》日精也，似秋華。《集韻》作䕮。《正字通》蘜、𧃓𠀤同菊。○按《唐韻》蘜、𧃓義別，《正字通》非。

蘟：《集韻》倚謹切，音隱。《類篇》蘟荵，菜名，似蕨。《管子·地員篇》其種蘟荵。詳荵字註。

蘠：《集韻》《韻會》𠀤慈良切，音戕。《說文》蘠蘼。《爾雅·釋草》蘠蘼。《疏》一名虋冬。又《唐韻》同薔。《爾雅·釋草》蔱薔。《疏》蔱蘠，今作𦽄䕋，字之誤也。又治蘠，見菊字註。又《韻會》東蘠。見薔字註。考證：〔《爾雅·釋草》蘠蘼。《注》一名虋冬。〕謹照原文注改疏。

蘡：《集韻》於莖切，音罌。《玉篇》草名。《博雅》燕薁，蘡舌也。《本草》蘡薁，蔓生，苗葉與蒲萄相似而小。又蘡子。《爾雅疏》五味子作房如落葵，大如蘡子。

𧃔：《唐韻》直角切，音濯。《玉篇》蒴𧃔，藥草。

𧃕：《集韻》九件切，音蹇。《玉篇》草名。

蘢：《唐韻》盧紅切《韻會》盧東切，𠀤音朧。《玉篇》草名。《說文》天蘥也。《陸璣·草木疏》一名馬蓼，卽今之水葒草。《管子·地員篇》其山之淺，有蘢與斥。《註》蘢、斥𠀤古草名。又《爾雅·釋草》紅龍古。《註》俗呼紅草爲蘢鼓，語轉耳。又蒙蘢。《爾雅註》彌離猶蒙蘢耳。《前漢·鼂錯傳》草木蒙蘢。《師古註》蒙蘢，覆蔽之貌也。又《爾雅·釋草》拔，蘢葛。《註》蘢葛，江東呼爲龍尾，亦謂之虎葛。又地名。《史記·韓長孺傳》衞靑破蘢城。又《集韻》魯孔切，籠上聲。《淮南子·俶眞訓》𦆯紛蘢蓯。《註》蘢蓯，聚會也。《司馬相如·大人賦》攢羅列聚，叢以蘢茸兮。《註》蘢茸，聚貌。

𧃖：《集韻》思廉切，音纖。草名。山韭也。《唐韻》作韱。

𧃗：《集韻》與䔯同。

𧃘：《唐韻》昨誤切，音祚。魚醬也。《集韻》亦作䔘。

蘣：《集韻》他貢切，音痛。《博雅》好也。又《唐韻》天口切，偸上聲。義同。又禾苗出也。

蘤：《唐韻》韋委切，音蔿。《玉篇》花榮也。《拾遺記》西王母進洞淵紅蘤。《唐書·西域傳》王坐金蘤榻。又《韻補》旁禾切，音婆。《張衡·思𤣥賦》天地絪縕，百卉含蘤。鳴鶴交頸，雎鳩相和。又《字詁》蘤，古花字。

𧃙：《唐韻》侯旰切，音翰。《玉篇》白𧃙，草也。又《集韻》河干切，音寒。義同。

䕴：《集韻》同𧂒。

蘥：《唐韻》以灼切，音藥。《玉篇》雀麥也。《爾雅·釋草》蘥，雀麥。《註》卽燕麥。《本草》苗似小麥而弱，實似穬麥而細。又《說文》蘢，天蘥。見蘢字註。

䕵：《集韻》奚結切，音頁。𩿇䕵，草名。葒也。《類篇》作鴻䕵。

𧃚：《玉篇》息觜切，音髓。𧃚草也。

蘦：《唐韻》郞丁切，音靈。《說文》大苦也。《爾雅·釋草》蘦，大苦。《疏》今甘草也。或曰與苓同，《詩》采苓采苓是也。又通零。《爾雅·釋詁》落也。《楚辭·遠遊》悼芳草之先蘦。亦作蕶。

蘧：〔古文〕𠙢《唐韻》强魚切《集韻》權俱切《韻會》求於切，𠀤音渠。蘧麥也。《爾雅註》卽瞿麥。又《爾雅·釋草》出隧，蘧蔬。《註》蘧蔬，似土菌，生菰草中。又地名。《後漢·郡國志》齊國西安有蘧丘里，古渠丘。又亭名。《水經注》長垣縣有蘧亭。又姓。《通志·氏族略》衞大夫蘧瑗之後，漢有大行令蘧正。又《集韻》臼許切，音巨。草名。又其遽切，音詎。有形貌。《莊子·齊物論》昔莊周夢爲蝴蝶，俄而覺，則蘧蘧然周也。《韻會》蘧蘧，自得貌。讀平聲。《集韻》讀去聲，字亦或作據。

𧃛：《集韻》居𠋫切，音搆。《類篇》草名。蒿類。

蘨：《唐韻》《正韻》𠀤餘招切，音遙。《說文》草盛貌。通作繇。《書·禹貢》厥草惟繇。又《韻會》夷周切，音由。義同。《集韻》作𧄎。

蘩：《唐韻》附袁切，音煩。《玉篇》白蒿也。《爾雅·釋草》蘩，皤蒿。《韻會》陸璣曰：春始生香，美可蒸食，秋名曰蒿，可以爲葅。《詩·周南》于以采蘩。又《豳風》采蘩祁祁。《傳》蘩所以生蠶。《正字通》蠶未出，煑蘩以沃之，則易出。又《韻補》汾沿切。《左思·蜀都賦》攢蔣叢蒲，淥菱江蓮。雜以蘊藻，揉以蘋蘩。

𧃜：《正字通》藑字之譌。

𧃝：《唐韻》昌九切《集韻》齒九切，𠀤音醜。瑞草。《博雅》𧃝，菝葀也。

蘪：《唐韻》武悲切，音眉。《說文》蘪蕪。《爾雅·釋草》蘄芷蘪蕪。《註》芎藭苗也。一名薇蕪。《管子·地員篇》五臭疇生，蓮與蘪蕪，藁本白芷。《左思·蜀都賦》蘪蕪布濩于中阿。《博物志》諸物之相似亂者，蛇牀之亂蘪蕪。又《爾雅·釋草》蘪從水生。《疏》草從水生曰蘪。又《揚子·方言》蘪，無也。《註》謂草穢蕪也。又《韻會》忙皮切，音麋。義同。○按蘪蕪蘪字，《說文》从艸麋聲，《楚辭》作蘼，《相如賦》作䕻，同異雜出，不能歸一。然考《爾雅》《說文》作蘪，《五經文字》有蘪字，無蘼字，宜從經典爲正。

蘫：《集韻》盧甘切，音藍。《說文》瓜葅也。一曰水淸。又《廣韻》呼濫切，音䖔。義同。

蘬：〔古文〕𦺕《唐韻》《集韻》𠀤丘追切，音巋。《玉篇》大蘢古也。《爾雅·釋草》紅蘢古，其大者蘬。又《博雅》葵也。又《說文》薺實也。又馬蓼，似蓼而大也。《集韻》亦作𦺕。又《韻會》詡鬼切，音卉。人名。《荀子·堯問篇》其在中蘬之言也。《註》中蘬與仲虺同。

𧃞：《類篇》几利切，音冀。草名。《正字通》俗字。

蘭：《唐韻》落干切《集韻》《韻會》《正韻》郞干切，𠀤音闌。《說文》香草也。《陸甸云》闌艸爲蘭，闌不祥也。《陸璣詩疏》其莖似藥草澤蘭，廣而長節，漢諸池苑及許昌宮中皆種之。《易·繫辭》同心之言，其臭如蘭。《左傳·宣三年》鄭文公妾燕姞，夢天與蘭，曰：蘭有國香，人服媚之。《屈原·離騷》紉秋蘭以爲佩。《爾雅翼》一榦一花而香有餘者蘭。又《本草》木蘭。《屈原·離騷》朝搴阰之木蘭兮。又《管子·小匡篇》輕罪入蘭盾、鞈革二戟。《註》蘭卽所謂蘭錡，兵架也。又脈也。《史記·扁鵲傳》夫以陽入隂支蘭藏者生。《註》支者順節，蘭者橫節。隂支蘭，膽藏也。又布名。《華陽國志》蘭干細布。蘭干，獠言紵也。又人名。《列子·說符篇》宋有蘭子。《張堪註》凡物不知生謂之蘭。《殷敬順曰》《史記》無符傳出入謂之闌。此蘭子謂以技妄遊，義與闌同。又姓。《通志·氏族略》漢有太守蘭廣。又萑蘭。《前漢·息夫躬傳》涕泣流兮萑蘭。《註》萑蘭，淚闌干也。又芄蘭。《揚子·太𤣥經》陽氣親天，萬物芄蘭。《註》芄蘭，茂密也。又通欄。《後漢·東夷傳》徙于馬蘭。《註》蘭卽欄。又通斕。《吳志·孫權傳》童謠曰：黃金車，斑蘭耳。又《韻補》陵延切，音連。《宋玉·招䰟》川谷徑複流潺湲，光風轉蕙氾崇蘭，經堂入奧塵朱筵。

蘮：《唐韻》《集韻》𠀤居例切，音罽。《玉篇》蘮蒘，似芹。《爾雅·釋草》蘮蒘，竊衣。詳蒘字註。《王逸·九思》蘮蒘兮靑蔥。又《集韻》《類篇》𠀤其例切，音偈。義同。

𧃟：《唐韻》與職切，音弋。藕翹也。《集韻》或省作䔬。

𧃠：《唐韻》同萮。詳蘛字註。

𧃡：《唐韻》同藻。

𧃢：《集韻》臼許切，音巨。蕒𧃢，草名。或作𦼫。

𧃣：《說文》菎本字，或作𦸫。

𧃤：《集韻》同藎。

𧃥：《集韻》與䕍同。詳䕍字註。

𧃦：《篇海》音義與𧁁同。見《博雅》。

𧃧：《直音》音糜。義與蘪同。

𧃨：《直音》古侯切，音鉤。草名。

蘯：《直音》音義與蕩同。

𧃩：《篇海》魚矢切，音擬。草盛貌。

𧃪：《字彙補》如劣切，音爇。草名。一云同蔄。

𧃫：《字彙補》古藉字，見《漢元賀碑》。註詳十五畫。

𧃬：《字彙補》同䕩。後漢長沙王煑草爲𧃬。《漢制》从小，《說文》从火。見前䕩字註。

𧃭：《字彙補》《穆天子傳》有此字，註云：疑驊字。《列子》作𦽊。

𧃮：《字彙補》良刃切，音吝。與𦺸同。詳𦺸字註。

𧃯：《字彙補》夢𧃯，草名。見《廣雅·釋草》。音未詳，疑卽孽字之譌。

𧃰：《字彙補》古夔字。註見夊部十七畫。夔字自下从几，十八畫。夔，夊部十六畫。

𧄍：《唐韻》渠遙切，音翹。《玉篇》連𧄍，草也。一名旱蓮子。太山山谷閒甚多，其子析之，片片相比如翹，以此得名。

䕸：《唐韻》胡八切，音轄。麻莖也。又《集韻》居諧切，音皆。禾藳去皮穎也。或作稭。

𧄎：《集韻》同蘨。《說文》引《書》厥草惟𧄎。字从言。《篇海》篆文𧄎字。

蘱：《唐韻》《韻會》𠀤力遂切，音類。《爾雅·釋草》蘱𦽍蕫。《註》蘱似蒲而細。又《博雅》蘱，𦬁𦳋也。又地名。《公羊傳·宣十年》公孫邾父帥師代邾婁取蘱。《字彙補》或讀作媿。

蘲：《集韻》同虆。或作蔂。

䕹：《唐韻》徂合切，音雜。戸簾也。又在協切。義同。

䕺：《唐韻》《正韻》徂紅切《集韻》徂聰切，𠀤音叢。《說文》草叢生貌。又《韻會》株也。《正字通》同叢。○按叢聚之叢自有正義，此字祇宜依《說文》所解，《韻會》之義不必遵。

𧄏：《集韻》芳六切，音福。通草也。一名烏𧄏。

𧄐：《集韻》疎江切，音雙。《玉篇》草名。

蘳：《唐韻》胡瓦切，音踝。《說文》黃華也。又《後漢·馬融·廣成頌》蓶扈蘳熒。《註》花葉貌，字从圭。又許規切，音眭。果實也。

𧄑：《集韻》求位切，音繢。草名。

𧄒：《集韻》權俱切，音瞿。草名。《爾雅·釋草·蘧麥註》蘧亦作𧄒。

𧄓：《唐韻》多動切，音董。𧄓𧄓，鼓鳴。

𧄔：《集韻》陳如切，同藷。又常如切，同蒣。

蘴：《唐韻》敷空切，音豐。《玉篇》蕪菁苗也。《揚子·方言》陳、楚之郊謂之蘴，魯、齊之郊謂之蕘，關東西謂之蕪菁，趙、魏謂之大芥。亦作葑。《爾雅疏》葑也，須也，蕪菁也，蔓菁也，薞蕪也，蕘也，芥也，七者一物也。又《集韻》思融切，與菘通。《揚子·方言·註》蘴，舊音蜂，今江東音嵩，字作菘也。

蘵：《集韻》質力切，音職。《爾雅·釋草》蘵，黃蒢。《註》蘵，葉似酸漿，花小而白，中心黃。《顏氏家訓》江南有苦菜，葉似酸漿，花或紫或白，子大如珠，或紫或黑，卽《爾雅》蘵，黃蒢，今河北誤謂之龍葵。又《本草》李時珍曰：敗醬草，亦名苦蘵。亦作𧄕。

𧄕：《玉篇》同蘵。

蘶：《集韻》虞貴切，音魏。草木採更生也。

𧄖：《正字通》蔈本字。

𧄗：《唐韻》同菹。

𧄘：《集韻》同𧆈。

𧄙：《集韻》同䔺。

𧄚：《集韻》陵之切，音釐。草名。夫須也。又同萊。見萊字註。

𧄛：《集韻》居六切，音匊。草名，大蘭也。葉細，花紅紫色。

𧄜：《集韻》同蘂。又《潘岳·藉田賦》瓊鈒入𧄜。《註》𧄜，聚也。

𧄝：《集韻》同䕴。

𧄞：《玉篇》同虉。

𧄟：《篇海》同薦。

𧄠：《直音》直夾切，音協。花突開。亦作𧅟。

𧄡：《字彙補》《集韻》與樵同。○按《集韻》本作𦿕，已見十五畫。《字彙補》誤从缶。

𧄢：《字彙補》薓字之譌，出《吳韻》。

𧄣：《字彙補》同燒。

𧄤：音未詳。《本草》石決明，一名紫𧄤。《陶氏云》俗傳是紫貝附石生者。《江淹·石劫賦序》石劫，一名紫𧄤，蚌蛤類也。○按𧄤字，字書俱不載，《廣雅》云：紫蜐，紫䖀卽今仙人掌。楊愼贊云：蘭陵紫蜐，江淹紫䖀。是惟蚌類，發花應春。䖀與春爲韻，當讀如嚚字，疑𧄤卽䖀字別音。

蘸：《唐韻》《集韻》《韻會》《正韻》𠀤莊陷切，斬去聲。《說文》以物投水也，此蓋俗語。《庾信·鏡賦》朱開錦蹹，黛蘸油檀。

䕻：《唐韻》呂支切《韻會》鄰知切，𠀤音離。《博雅》著也。《說文》草木附麗地而生也。又郞計切，音麗。義同。又與蘪通。見蘪字註。《集韻》或作𡔉。通作麗。

蘹：《集韻》乎乖切，音懷。草名。《本草》蘹香。《註》北人呼爲茴香，聲相近也。詳茴字註。

𧄶：《唐韻》落官切，音鑾。義同䖂。詳䖂字註。

𧄷：《集韻》同虉。

𧄸：《六書正譌》俗虋字。又《集韻》武斐切，音尾。草名。

蘺：《唐韻》呂支切《韻會》鄰知切，𠀤音離。《說文》江蘺蘼蕪。《爾雅註》楚謂之蘺，晉謂之䖀，齊謂之茝。《司馬相如·上林賦》被以江蘺。又《淮南子·秦族訓》蘺先稻熟，而農夫薅之者，不以小利害大穫。《註》蘺，水稗也。又藩蘺。《前漢·陳涉項籍傳贊》築長城而守藩蘺。又《唐韻古音》音羅。《離騷》又况揭車與江蘺。叶上華字。

蘻：《唐韻》古詣切，音計。《說文》草名。《爾雅·釋草》蘻，狗毒。《註》樊光云：俗語苦如蘻。

䕼：《唐韻》《集韻》𠀤如延切，音然。《說文》草也。又《玉篇》爇也。《集韻》亦作𧅻。

蘼：《唐韻》靡爲切《韻會》忙皮切，𠀤音糜。草名。《爾雅·釋草》薔蘼，虋冬。又蘼蕪。《楚辭·九歌》秋蘭兮蘼蕪。詳蘪字註。又《玉篇》亡彼切，音美。義同。

蘽：《唐韻》力軌切《集韻》魯水切，𠀤音壘。《說文》木名。《爾雅·釋木》山蘽，似葛。虎蘽，有毛刺。《韻會》引《爾雅》註云：江東謂蘡薁爲千歲蘽，卽今言萬歲藤，大者如盌，故字从木，其形蔓似草，故从艸，在草木之閒也。《正字通》同藟。○按《說文》《唐韻》諸書，藟訓草，蘽訓木，二字義別。《正字通》說非。

𧄹：《集韻》賞職切，音識。《本草》苦𧄹，卽苦參，一名苦骨菜。似槐，花黃色，結角如蘿蔔子，內子二三粒，如小豆而堅，根味苦。

𧄺：《集韻》多年切，音顚。《玉篇》草頭也。

蘾：《唐韻》胡怪切，音壞。草名。《爾雅·釋草》澤，烏薞。《註》卽土蘾也，生于水澤。

䕽：《集韻》㕑玉切，音躅。草名。《博雅》羊𧀿䕽，芵光也。又《正字通》毒草也。有黃杜鵑、老虎花、鬧羊花諸名，與《博雅》所訓別。《韓愈詩》𧀿䕽成山開不算。《集韻》或省作薥。𧀿字原作艸下躑。

𧄻：《集韻》郞狄切，音歷。《類篇》水草。

蘿：《唐韻》魯何切《正韻》郞何切，𠀤音羅。《玉篇》女蘿託松而生。《詩·小雅》蔦與女蘿，施于松柏。《傳》女蘿，兔絲，松蘿也。《疏》松蘿，自蔓松上生，枝正靑，與兔絲殊異。《韻會》陸佃云：在木爲女蘿，在草爲兔絲。《屈原·離騷》被薜茘兮帶女蘿。又《說文》莪也。《爾雅·釋草》莪蘿《註》今莪蒿也。又《爾雅·釋草》葖蘆萉《疏》今謂之蘿蔔。又苧蘿，山名。見苧字註。

虀：《篇海》牋西切，音躋。《釋名》虀，濟也，與諸味相濟成也。《唐韻》作韲、𩐒。《集韻》俗作虀，非是。

𧄼：《唐韻》都鄧切，音磴。𧀧𧄼，新睡起貌。又《字彙補》五臺山名。又《集韻》徒登切，音騰。𧄼瞢，目暗。

𧄽：《集韻》則旰切，音贊。《爾雅·釋草》薜，牡𧄽。又子末切，拶。入聲。草木叢生也。

𧄾：《集韻》與藣同。

𧄿：《唐韻》落戈切，音螺。草名。生水中。《齊民要術》𧄿菜，葉似竹，生水旁。又《集韻》倫爲切，音羸。義同。

𧅀：《正字通》才寒切，音慙。𧅀菜，生隂地，方莖，對節，白花。○按鏨字《本草》音慙。鏨菜生江南隂濕地，方莖，對節而生，氣味辛平，無毒。此字本不从艸，《正字通》收入艸部，未知何據。

𧅁：《唐韻》薑本字。

𧅂：《集韻》同藻。

𧅃：《集韻》于刀切，音鏖。《篇海》草名。

𧅄：《集韻》渠龜切，音夔。菜名。

𧅅：《集韻》與花同。

𧅆：《集韻》吉典切，音繭。草名，紫𦸀也，或作𦇂。《篇海》亦作𧅇。

𧅇：《篇海》註見𧅆。

𧅈：《集韻》與藋同。《類篇》作𧅛。

𧅉：《直音》同藭。

𧅊：《字彙補》古文菱字。註詳八畫。

𧅋：《字彙補》音盈。菊花。

𧅌：《字彙補》䵵字之譌。見篇韻。

𧅍：《集韻》蘘古作𧅍。註詳十七畫。

虂：《唐韻》洛故切，音路。蔠葵，繁虂也。《集韻》或作蕗。

𧅖：《直音》同虉。《正字通》《毛詩》借鷊，《爾雅》本作虉，《說文》譌从鶪。鶪、鷊二鳥形體別，《爾雅》鷊綬草，似鷊不似鶪，宜从虉。《集韻》鷊攺作𧄷，非。

𧅗：《唐韻》多朗切，音黨。草名。

𧅘：《集韻》奴侯切，音羺。《玉篇》草也。

虃：《唐韻》子廉切，音尖。草名。《爾雅·釋草》虃，百足。《註》未詳。又《集韻》思廉切，音纖。義同。

𧅙：《集韻》同藙。

𧅚：《唐韻》《集韻》𠀤王縛切，音雘。《玉篇》𧅚子，菜名。

䕾：《玉篇》古荶字。註詳七畫。又《集韻》魚杴切，音嚴。草名。

𧅛：《篇海類篇》同藋。詳藋字註。

𧅜：《集韻》與藽同。

𧅝：《說文》蓸本字。

𧅞：《字彙補》同聚。

𧅟：《篇海》直甲切。《直音》作𧄠。詳𧄠字註。

𧅠：《篇海》同齏。○按卽𧆌字之譌。

𧅡：《字彙補》《六書統》與稭同。○按卽䕸字。

𧅢：《字彙補》羊捶切，音委。草木花初出也，見《篇海大成》。與𧄙同。

𧅣：《字彙補》人名，宋王𧅣爲臨江守，刻《淸江三孔集》。音未詳。

虆：《唐韻》力追切《韻會》倫追切，𠀤累平聲。蔓也。又盧戈切，音螺。《孟子》蓋歸反，虆梩而掩之。《趙岐註》虆梩，籠𦥛之屬。《詩·大雅》捄之陾陾。《傳》捄，虆也。《箋》築牆者，桴聚壤土，盛之以虆。又《集韻》魯水切，音壘。義同。《玉篇》與虆、藟通。《韻會》亦作𦶖。

𧅮：《集韻》里弟切，音蠡。赤草也。○按《正字通》引《本草》强合作蠡，恐未足信。

虇：《唐韻》去阮切，音綣。《爾雅·釋草》其萌虇。《註》江東呼蘆筍爲虇，則萑葦之類，其初生者皆名虇。又《廣韻》去願切，音勸。《集韻》連員切，音權。義𠀤同。

虈：《唐韻》許嬌切，音枵。《玉篇》香草也。《本草》白芷，一名虈。《說文》楚謂之蘺，晉謂之虈，齊謂之茝。《王逸·九思》芳虈兮挫枯蘭。《謝靈運詩》白華耀陽林，紫䖀曄春流。通作䖀。

虉：《唐韻》五革切，音㣂。小草。《爾雅·釋草》虉綬。《註》小草，有雜色似綬。又《廣韻》五歷切，音鷁。義同。《集韻》或作𧄷、𧅖。《玉篇》亦作𧄞。

𧅯：《直音》同蘺。

𧅰：《篇海》胡故切，音護。《韻學集成》神𧅰，草名。○按《本草》作護。

𧅱：《唐韻》祖稽切，音躋。𧅱菜。又《直音》與虀同。

䕿：《集韻》許旱切，音熯。草名。又去聲，虛旰切，音漢。義同。

𧅲：《集韻》與𦳩同。又于六切，囿入聲。義同。

𧅳：《篇海》與䕻同。

𧅺：《字彙》奴浪切，囊去聲。𧅺𧅺，草貌。《集韻》作𧅺。

𧅻：《集韻》同䕼。又《玉篇》呼旦切，音罕。義同，亦作𧆖。

𧅼：《篇海》同䖆。

𧅽：《集韻》許亥切，音海。《篇海》肉醬也。《正字通》籀文醢字。

𧅾：虋字之譌，見《五音篇海》。

䖁：《字彙補》於力切，音抑。《集韻》數也，通作億。

䖂：《集韻》盧丸切，音鸞。《說文》𦽏葵也。《博雅》䖂𦮦，鳧葵也。又閭員切，音聯。龍眷切，音戀。力卷切，音孌。義𠀤同。《唐韻》省作𧄶。《集韻》亦作虊。

虊：《集韻》同䖂。

䖃：《唐韻》以灼切《集韻》弋灼切，𠀤音藥。風吹水貌。又《唐韻》盧下切。義與藞同。詳藞字註。

𧆇：《集韻》圭𤣥切，音蠲。《說文》麥莖也。《潘岳·射雉賦》闚䦓𧆇葉。

𧆈：《說文》卽藙字。

𧆉：《集韻》方馮切，音風。竹名，出南海。

𧆊：《玉篇》與虌同。

䖅：《集韻》郞丁切，音靈。草名。旱荷也。一曰蔬似葵。或省作蘦。

𧆏：《集韻》母版切，瞞上聲。《玉篇》草名。

䖆：《唐韻》如兩切，音壤。草名。《博雅》䖆葇，蘇也。《揚子·方言》蘇之小者謂之䖆。又《廣韻》女亮切，音釀。《說文》菜也。《博雅》䖆䔯𦯓也。《齊民要術》種蔓菁，擬作乾菜及䖆葅者，割訖則尋手擇治而辦之，勿待萎。又《集韻》如陽切，音攘。義同。

𧆐：《唐韻》《集韻》𠀤古禫切，音感。《說文》草也。又《廣韻》古送切，音貢。薏苡別名。《博雅》𧆐實，薏苡也。又古暗切，音紺。義同。

𧆑：《說文》藿本字。

𧆒：《集韻》歡古作𧆒。註詳欠部十八畫。

虋：《唐韻》《集韻》《韻會》莫奔切《正韻》謨奔切，𠀤音門。《爾雅·釋草》薔蘼，虋冬。《註》門冬，一名滿冬。《山海經》鮮山，其草多虋冬。又《說文》虋，赤苗嘉穀也。《爾雅·釋草》虋，赤苗。《註》今之赤粱粟，本音門。《集韻》亦作眉貧切，引郭璞讀作旻。又通穈。《詩·大雅》維穈維𦬊。《六書正譌》俗作𧄸。

䖇：《集韻》紆勿切，音欝。《玉篇》香草。

虌：《唐韻》幷列切，音鼈。《爾雅·釋草》蕨，虌。《註》蕨初生無葉可食，今江西謂之虌。

𧆓：《唐韻》倉胡切《集韻》聰徂切，𠀤音粗。《說文》草履也。又《玉篇》靑五切，音縒。義同。

𧆔：《集韻》乃浪切，音𦈃。詳𧅺字註。

𧆕：《集韻》云九切，音有。草名。从苗四禾。

𧆖：《玉篇》卽𧅻字。

𧆗：《集韻》同𧅽。

𧆘：《字彙補》以救切，音囿。園也。

𧆙：《字彙補》心尊切，音孫。香草也。

